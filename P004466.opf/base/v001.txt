༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W8LS18496
n/a
ImageGroup:
ISBN:
18LS18498
n/a
Title:
རྫ་ཡུལ་གྱི་ཡུལ་སྲོལ་རིག་གནས་ཀུན་འདུས་ཤེལ་དཀར་བུམ་པ།
rdza yul gyi yul srol rig gnas kun 'dus shel dkar bum pa/
to-be-supplied
Author:
to-be-supplied
n/a
n/a
Descriptor:
Original Publication:
Place:
Publisher:
In/a
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 1430 Massachusetts Ave, 5th Floor
Cambridge, MA 02138.



ས་སྲོལ་རིག་གནས་ཀུན་འདུས་ཤེལ་དཀར་བུམ་པ།
རྫ་ཡུལ་གྱི་ཡུལ་སྲོལ་རིག་གནས་ཀུན་འདུས་
ཤེལ་དཀར་བུམ་པ།
མ་མཁར་བསོད་ནམས་དབང་ཕྱུག
1
%8
/8
༡༥)$།
9ཏ།
མི་རིགས་དཔེ་སྐྲུན་ཁང་།
སྙ
ན0ནy«y
མི་རིགས་དཔེ་སྐྲུན་ཁང་།
དེ; 70.OO TE



རྫ་ཡུལ་གྱི་ཡུལ་སྲོལ་རིག་གནས་ཀུན་འདུས།
ཤེལ་དཀར་བུམ་པ།
རྩོམ་སྒྲིག་པ་རྒན་པ། མ་མཁར་བསོད་ནམས་དབང་ཕྱུག་
རྩོམ་སྒྲིག་པ་གཞོན་པ། ཨ་ཞག་པདྨ་རྡོ་རྗེ།
མི་རིགས་དཔེ་སྐྲུན་ཁང་



ཀ་ལ་ཙཀྲའི་ཡེ་ཤེས་སྒྱུ་འཕྲུལ་མཆོག ། ཁ་དོག་ངུར་སྨྲིག་
གར་གྱི་རྣམ་རོལ་ཅན། ། ག་ལེར་འགྲོ་བའི་དོན་དུ་བྱོན་མཛད་
པའི། ། ང་ཡི་བཤེས་གཉེན་དམ་པར་སྙིང་ནས་འདུད། །
ཡེ་ནས་དག་ཀྱང་ཡེ་ནས་མ་ཤེས་ཁམས་གསུམ་འགྲོ་བའི་
མ་རིག་མུན། ། མུན་པར་ཤེས་ཀྱང་མུན་པའི་གནས་ལ་བྱམས་
པའི་དབང་གིས་རོལ་ཞིང་བརྩེ། ། བརྩེ་བ་མཐར་ཕྱིན་རལ་གྲི་
འཆང་བཞིན་བློ་གྲོས་ཐོགས་མེད་བདག་ཉིད་ཆེ། ། ཆེ་བའི་ཆེ་
མཆོག་ཁྲི་ཆེན་མཆོག་འདི་དད་གསུམ་སྤྱི་བོའི་རྒྱན་དུ་རོལ། །
ཞི་བ་དཀར་པོའི་དེ་ཉིད་མཚོན་བྱེད་སྟོན་ཟླ་ལ་འགྲན་བ་
གམ་རྩེར། ། མཐུན་པའི་རླུང་དང་རབ་ཏུ་འགྲོགས་པའི་ཁམས་
ལྔ་མཚོན་བྱེད་བ་དན་གཡོ། ། དཔལ་ལྡན་བཀྲ་ཤིས་ཡོངས་སུ་
རྫོགས་པའི་རྣམ་པར་བཀྲ་བའི་ཁང་བཟང་འདིར། ། མཚོ་བྱུང་
རྒྱལ་མོའི་དཔལ་ལ་འགྲན་བཞིན་འདོད་རྒུའི་ལེགས་ཚོགས་མ་
ལུས་སྩོལ། །
，
，，
་



ཚ་བ་རོང་དེའི་རྒྱན་གྱི་མཆོག་
གྱུར་ཞིག ། ཤེལ་ལས་མ་གྲུབ་བྱིན་
ཆགས་མཆོད་པའི་རྟེན། ། མཐོ་
རིས་གནས་ལས་མི་ཡུལ་བགོ་
བསྐལ་དུ། ། བསྩལ་ལམ་བྱེད་པོས་
བསྐྲུན་ནམ་འཕྱང་མོ་ཉུང་། ། །
རྒྱལ་དབང་ལྔ་པ་ཆེ ན་
པོའི་གཟིམ་ལམ་དུ། ། འཁྲུངས་
པར་གྲགས་པའི་གསང་སྔགས་
ཆོས་གླིང་དགོན། ། རྗེ་བཙུན་དེ་
མོ་དབང་པོས་ཕྱག་བཏབ་པ། །
དད་ལྡན་དྭངས་བ་འདྲེན་པའི་
མཆོད་པའི་ཞིང་། ། ་
© z@163
མདོ་ཁམས་མགུལ་ལའི་ཡུལ་
གྲུ་རུ། ། དགེ་སློང་རྡོ་རྗེ་བཟང་པོ་
ཡིས། ། དཔལ་ལྡན་ས་སྐྱའི་ཚར་
ལུགས་སུ། ། བཞེངས་པའི་ཐང་
ཅན་དགོན་ཞེས་ཞུ། ། ལྷ་



ཕྱི་ལྟས་ས་འཛིན་རྡོ་རྗེའི་བྲག ། ནང་ལྟས་ངོ་མཚར་རང་
བྱོན་འཁྲུངས། ། གསང་བ་དམ་ཅན་རྡོ་རྗེ་ལ། ། མོས་གུས་དད་
པའི་པད་མོར་ཟུམ། །
རྣམ་པ་ཡོངས་སུ་མཐོ་བའི་གཟི་བྱིན་ཅན། ། ཐག་རིང་རྒྱང་ནས་གསལ་ལེར་
མཇལ་བ་དེ། ། ལན་གཅིག་མཇལ་བས་སེམས་ཀྱི་གདུང་བ་སེལ། ། གཤིན་རྗེ་ཆོས་རྒྱལ་
མངོན་སུམ་རང་བྱོན་ཉིད། །
སྤྲིན་དཀར་གསེབ་ནས་འགྱིང་ངེར་གནས་
པ་དེ། ། རྒྱལ་བ་རྣམས་ཀྱིས་བྱིན་རླབས་ཚོགས་
འདུས་པ། ། ངོ་མཚར་མཐོང་གྲོལ་རི་བོ་རྟ་ཕག་
ཞལ། ། གནས་མཆོག་ཁྱད་འཕགས་ཅན་ལ་རབ་
ཏུ་འདུད། །



རྫགས་ཀྱི་ངོ་མཚར་ཡུལ་གྲུ་ཁག་གཅིག་ཏུ། ། རྗེ་བཙུན་སྒྲོལ་མའི་སྤྲུལ་པ་
མཚན་ཅན་གྱིས། ། བྱིན་གྱིས་རླབས་ནས་འཁྲུངས་པའི་མེ་ཏོག་དེར། ། རྒྱ་གར་མེ་
ཏོག་པདྨ་ཁ་ཆེ་ཞུ།
མ་བཙུགས་རང་བྱུང་ཙནྡན་སྡོང་པོ་འདི། ། མ་གཞི་རྒྱལ་ཁབ་
གཞན་དུ་ཡོད་ཤས་ཆེ། ། མ་ཡུམ་གངས་རིའི་ཡུལ་ལྗོངས་རྒྱ་ཆེ་
ཡང་། ། མ་ནས་མེད་པ་སྡོང་པོ་འདི་རུ་ངེས། །
བདུད་རྩིའི་མཛོད་འཛིན་དབང་སྔོན་གོས་བཀླུབས་པའི། ། རིན་ཆེན་བརྩེགས་པའི་རི་དྭགས་མིག་ཅན་མར། ། ལྷ་དབང་གཞུ་ཡི་དོ་ཤལ་སྤྲོས་པ་
འདིས། ། ཡིད་ཀྱི་བརྟན་པ་མི་འཕྲོག་བསམ་གཏན་སུ། །



དཀར་ཆག
......
7
... 10
…... 14
，，， 17
17
，21
，，76
གླེང་གཞི།
ལེའུ་དང་པོ། དཔེ་རྙིང་དུ་འཁོད་པའི་རྫ་ཡུལ་ལུང་པའི་ཆགས་ཚུལ་གྱི་སྐོར། ..…..…………………. 7
ས་བཅད་དང་པོ། རྫ་ཡུལ་ཆགས་ཚུལ་རྒྱུ་མཚན་དཔེ་དང་སྦྱར་ཚུལ་འཆད་པ། ..…………………….
ས་བཅད་གཉིས་པ། རྫ་དང་རྫགས་ཞེས་པའི་མིང་ལ་ཅུང་ཟད་གླེང་བ། .....…....….…………..
ས་བཅད་གསུམ་པ། ཡིག་ཚགས་ནང་དུ་གསང་སྔགས་ཆོས་རྫོང་འཁོད་ཚུལ་འཆད་པ། ...………………..
ས་བཅད་བཞི་པ། གསང་སྔགས་ཆོས་རྫོང་སྤྱི་ལོ་གང་དུ་བཞེངས་མིན་འཆད་པ། །
ས་བཅད་ལྔ་པ། ཚོ་དྲུག་གི་གྲཊ་ཅན་སྒོམ་པ་ཨོ་རྒྱན་ཚེ་བརྟན་གྱི་བརྗོད་ཚུལ་འཆད་པ། ..….…………..
ལེའུ་གཉིས་པ། མགོ་ཡུལ་གྲོང་ཆགས་ཚུལ་གྱི་སྐོར། ..…
ས་བཅད་དང་པོ། མགོ་ཡུལ་ལམ་འགོག་ཡུལ་ཞེས་པའི་ཐ་སྙད་ཇི་ལྟར་ཐོགས་དོན་སྤྱིར་འཆད་པ། ...
ས་བཅད་གཉིས་པ། མགོ་ཡུལ་ལུང་པའི་ཆགས་སྟངས་བྱེ་བྲག་ཏུ་འཆད་པ། །
ས་བཅད་གསུམ་པ། རི་ཆེན་ཁག་གི་ཤོད་ཚུལ་སྐོར། .…………………….
ལེའུ་གསུམ་པ། མགུལ་ལའི་མིང་འདོགས་ཚུལ་དང་ས་མིང་ཁག་གཅིག་གི་སྐོར། .…………..
ས་བཅད་དང་པོ། མགུལ་ལ་ཞེས་པའི་མིང་འབྱུང་ཚུལ་སྐོར། ..
ས་བཅད་གཉིས་པ། ཡུལ་ལུང་སོ་སོའི་མིང་ཐོབ་ཚུལ་སྐོར།…..
ས་བཅད་གསུམ་པ། མགུལ་ལའི་དམིགས་བསལ་དུས་ཆེན་སྐོར། །
ལེའུ་བཞི་པ། ཐོན་སྐྱེད་ཡོ་བྱད་ཁག་གཅིག་གི་སྐོར།...
ས་བཅད་དང་པོ། སྒའི་རྒྱུ་ཆ་དང་བཟོ་སྟངས་སྐོར། ..…………………
ས་བཅད་གཉིས་པ། རྟ་སྒྲོའི་རྒྱུ་ཆ་དང་བཟོ་སྟངས་སྐོར། ...………..
ས་བཅད་གསུམ་པ། ཐོང་པའི་རྒྱུ་ཆ་དང་བཟོ་སྟངས་སྐོར།….…….
ས་བཅད་བཞི་པ། མདོང་མོའི་རྒྱུ་ཆ་དང་བཟོ་སྟངས་སྐོར། །
ས་བཅད་ལྔ་པ། རྫ་ཡུལ་གྱི་རྫོབ་རིགས་སྐོར། .…………….
ས་བཅད་དྲུག་པ། རྫ་ཡུལ་གྱི་ཤིང་ཕོར་སྐོར། .……………………
.…..........
ས་བཅད་བདུན་པ། ཐོན་སྐྱེད་དང་འཚོ་བའི་སྐོར། ...
......….
..，84
85
， 85
80
....…………….
1.， 94
，，，95
•
100



， 10
，，， 101
，， 151
•
153
... 162
... 174
185
186
， 188
201
，
204
207
ལེའུ་ལྔ་པ། ཡུལ་སྲོལ་གྱི་སྐོར།……
ས་བཅད་དང་པོ། མགོ་ཡུལ་སོགས་ཀྱི་བག་སྟོན་ཤོད་སྟངས་ཁག་གཅིག
ས་བཅད་གཉིས་པ། མགུལ་ལ་བའི་གཉེན་སྒྲིག་བཤད་པ་འཇིག་རྟེན་དགའ་བའི་གཏམ། ..……..
ས་བཅད་གསུམ་པ། རྫ་ཡུལ་རོང་སྟོད་དང་། རོང་སྨད། འགྲོ་བ་དགོན་ཤང་གི་སྐོར།.…….………… 137
ས་བཅད་བཞི་པ། གནས་བྱང་ཐོག་ལུང་པའི་སྐོར། …………………
ས་བཅད་ལྔ་པ། རྫ་ཡུལ་རོང་སྟོད་བུ་གཙང་བའི་གནས་སྤོས་ཡོང་སྟངས་སྐོར། ..………………….
ས་བཅད་དྲུག་པ། ཚ་བ་རོང་གི་ཡུལ་སྲོལ་མདོར་བསྡུས།...
ས་བཅད་བདུན་པ། ཚ་བ་རོང་སྨན་ཁུངས་དར་རྒྱས་དགོན་གྱི་དེ་སྔའི་བཅའ་ཡིག .……………..
ས་བཅད་བརྒྱད་པ། རྟགས་དང་མཚན་མ་བརྩི་སྟངས། ..
...
ས་བཅད་དགུ་པ། ལོ་གསར་གཏོང་སྟངས་སྐོར། ….……………. ....……….
ས་བཅད་བཅུ་པ། ཁ་དཔེ་ཁག་གཅིག ། ...…………………….
ས་བཅད་བཅུ་གཅིག་པ། ཤོ་འབོད་སྐོར།…………….
ས་བཅད་བཅུ་གཉིས་པ། ཏེང་པ་བའི་ཡུལ་སྲོལ་མདོར་གླེང་།
ས་བཅད་བཅུ་གསུམ་པ། བྲོ་ཚིག …..……….
ས་བཅད་བཅུ་བཞི་པ། གཞས་ཚིག་ཁག་གཅིག ..…………
ས་བཅད་བཅོ་ལྔ་པ། མཛའ་གླུ་ཁག་གཅིག །
ས་བཅད་བཅུ་དྲུག་པ། གཏམ་དཔེ་ཁག་གཅིག ། .. .
ས་བཅད་བཅུ་བདུན་པ། ཁང་པ་རྒྱག་སྟངས་སྐོར། ..……
ས་བཅད་བཅོ་བརྒྱད་པ། རྟ་རྒྱུག་སྐོར། ……………….
ས་བཅད་བཅུ་དགུ་པ། གྱོན་ཆས་དང་། རྒྱན་ཆ། ལས་ཀ་བྱེད་སྟངས་སྐོར། ...…………………
ལེའུ་དྲུག་པ། བཅུད་ལྡན་ཟས་རིགས་ཁག་གཅིག་གི་སྐོར། ..……….
ས་བཅད་དང་པོ། ཟས་བཅུད་ཆེ་བའི་ཟོ་ཤེའི་སྐོར། ..……………….
........
ས་བཅད་གཉིས་པ། ཤ་གཙབ་མར་ཁུའི་སྐོར། ..…..……….
ས་བཅད་གསུམ་པ། ཟན་ལོག་བཅོམ་སྟངས་སྐོར། ..
ས་བཅད་བཞི་པ། སྟར་ཐུད་ཀྱི་སྐོར། … ……….
ས་བཅད་ལྔ་པ། སྟར་ཇའི་སྐོར། ….....
ས་བཅད་དྲུག་པ། ཆང་འདན་གྱི་སྐོར། .…………….
ས་བཅད་བདུན་པ། མར་ཁུ་རུ་ལུའི་སྐོར། ..….
269
219
292
295
299
301
303
303
，，，305
305
.......
308
.，308
308
309



309
309
..310
310
310
，，311
311
.. 311
..
.
•
311
..
312
.. 312
312
，
312
.…， 313
ས་བཅད་བརྒྱད་པ། སྦམ་གླུམ་མར་ཁུའི་སྐོར། .…
ས་བཅད་དགུ་པ། སྲན་མ་སྣུམ་རིལ་གྱི་སྐོར། །
ས་བཅད་བཅུ་པ། གྲོ་རུལ་བག་ལེབ་ཀྱི་སྐོར། །
ས་བཅད་བཅུ་གཅིག་པ། ཁམ་བཙིར་མར་ཁུའི་སྐོར།
ས་བཅད་བཅུ་གཉིས་པ། སྲན་ཆུང་ཐུག་པའི་སྐོར། །
ས་བཅད་བཅུ་གསུམ་པ། འབྲས་ཧའི་སྐོར། ………
ས་བཅད་བཅུ་བཞི་པ། འབྲས་ཟན་གྱི་སྐོར། ...…………….
ས་བཅད་བཅོ་ལྔ་པ། ཚ་ཟན་གྱི་སྐོར། ། ....…………
ས་བཅད་བཅུ་དྲུག་པ། ཤ་རིལ་བག་ཚའི་སྐོར། །
ས་བཅད་བཅུ་བདུན་པ། སྲན་མ་མོག་མོག་གི་སྐོར། །
ས་བཅད་བཅོ་བརྒྱད་པ། ཕྱུར་དྲུག་གི་སྐོར། །
ས་བཅད་བཅུ་དགུ་པ། བེ་ཤ་མོག་མོག་གི་སྐོར། ..….
ས་བཅད་ཉི་ཤུ་པ། ཆང་གི་སྐོར། ..…….
ས་བཅད་ཉེར་གཅིག་པ། མར་གྱི་སྐོར། ..…………….
ས་བཅད་ཉེར་གཉིས་པ། གཡོས་བསྐོར་མར་ལྡག་གི་སྐོར། ..…………….
ས་བཅད་ཉེར་གསུམ་པ། སྦྲང་རྩི་དང་སྦྲང་རྩི་ལེན་སྟངས་ཀྱི་སྐོར།
ས་བཅད་ཉེར་བཞི་པ། ཕག་མགོ་ཤའི་བཟོ་སྟངས་ཀྱི་སྐོར། ....
ས་བཅད་ཉེར་ལྔ་པ། བྲ་བོ་བག་ལེབ་བཟོ་སྟངས་ཀྱི་སྐོར། ..…….
ས་བཅད་ཉེར་དྲུག་པ། སྟར་ཁའི་སྣུམ་བཟོ་སྟངས་ཀྱི་སྐོར། ..…
ལེའུ་བདུན་པ། ཆོས་ལུགས་དང་འབྲེལ་ཡོད་ཁག་གཅིག་གི་སྐོར།
ས་བཅད་དང་པོ། གསང་སྔགས་ཆོས་གླིང་གི་ལོ་རྒྱུས་མདོར་བསྡུས། ...
ས་བཅད་གཉིས་པ། མགུལ་ལ་ཐང་ཅན་དགོན་གྱི་ལོ་རྒྱུས་མདོར་གླེང་། .…....
ས་བཅད་གསུམ་པ། འདས་འཇུག་སྐོར། །
ས་བཅད་བཞི་པ། ཇོ་ཡིག་བཞུགས་སོ། ..…………….……………………………...
ས་བཅད་ལྔ་པ། མགོ་ཡུལ་ལུང་པའི་བསང་མཆོད་ཡི་གེ .....
ས་བཅད་དྲུག་པ། བསང་མཆོད་འབུལ་སྟངས་སྐོར།….……
ས་བཅད་བདུན་པ། རླུང་རྟའི་སྐོར། ..…… .
ས་བཅད་བརྒྱད་པ། རྒྱ་གར་མེ་ཏོག་གི་བྱུང་བ་བརྗོད་པ། །
..
313
... 314
... 316
317
317
•
318
，
318
353
373
，374
•
389
，，412
•
415
... 417



.: 422
... 433
433
......
•
433
•
436
...439
•
440
442
..，442
... 473
……………….
•
475
... 476
，478
ས་བཅད་དགུ་པ། རི་རབ་ཕག་ཞལ་གྱི་བསང་ཡིག་དང་གནས་བཤད་ཕྲན་བུ། .............
ལེའུ་བརྒྱད་པ། སྒྲུང་གཏམ་གྱི་སྐོར། །
.......….
ས་བཅད་དང་པོ། དགེ་རྒན་དགེ་ཕྲུག་གི་སྒྲུང་གཏམ་ཐུང་ངུ་།
ས་བཅད་གཉིས་པ། མཐུན་པ་སྤུན་བཞིའི་སྐོར་གྱི་ཤོད་སྟངས།
ས་བཅད་གསུམ་པ། དྲིན་ལན་ལོག་འཇལ། .………….
ས་བཅད་བཞི་པ། ཤ་ལེན་བླངས་པ། ། ..…..……
ས་བཅད་ལྔ་པ། གླང་པོ་ཆེ་དང་སྤྲེལ་ཆུང་གི་གཏམ་རྒྱུད། .……………….
ལེའུ་དགུ་པ། རྫ་ཡུལ་གྱི་གྲགས་ཅན་མི་སྣའི་སྐོར། ། .…………..
ས་བཅད་དང་པོ། རྗེ་བཙུན་འབྲོག་མི་བྱམས་པ་བློ་གྲོས་ཀྱི་མཛད་རྣམ། ..….
ས་བཅད་གཉིས་པ། མཚོ་ལུང་བེ་སྟེང་མཚམས་རྒན་བླ་མའི་སྐོར། ...……………..……..
ས་བཅད་གསུམ་པ། དགེ་རྒན་ཆེན་མོ་བཀྲ་ཤིས་རིན་ཆེན་གྱི་ལོ་རྒྱུས་ཕྲན་བུ། །
ས་བཅད་བཞི་པ། ཚོ་དྲུག་སྒོམ་པའི་སྒོམ་རྒྱུད་སྐོར། །
ས་བཅད་ལྔ་པ། མཚོ་ལུང་སྒོམ་པའི་སྒོམ་རྒྱུད་སྐོར། །
ས་བཅད་དྲུག་པ། མགོ་ཆེན་སྒོམ་པའི་སྒོམ་རྒྱུད་སྐོར། ..…….……….
ས་བཅད་བདུན་པ། ཚ་བ་རོང་འོག་ཚང་ཨ་མགོན་གྱི་སྐོར།
ས་བཅད་བརྒྱད་པ། མ་མཁར་ཚང་བསོད་ནམས་དཔལ་ལྡན་གྱི་སྐོར།
ལེའུ་བཅུ་པ། ཤིང་རིགས་དང་སྨན་རྩྭའི་རིགས་ཀྱི་སྐོར།
ས་བཅད་དང་པོ། ཤིང་རིགས་ཀྱི་སྐོར། །
ས་བཅད་གཉིས་པ། སྨན་རྩྭའི་རིགས་ཀྱི་སྐོར།
ལེའུ་བཅུ་གཅིག་པ། རིག་གནས་ཀྱི་སྐོར། །
ས་བཅད་དང་པོ། བཤེས་གཉེན་ལ་བསྟོད་པ། .….
ས་བཅད་གཉིས་པ། ཤ་ཚའི་དྲན་སྐུལ། .…………….
ས་བཅད་གསུམ་པ། དུས་རབས་ཀྱི་འབོད་སྐུལ།
ས་བཅད་བཞི་པ། བརྡ་དག་སྐོར། །
ཐུགས་རྗེ་ཆེ་ཞུ་ཡུལ། ..……………
དཔྱད་གཞིའི་ཡིག་རིགས།
མཇུག་བྱང་། ………………….
483
• 485
488
•
491
•
491
•
491
•
493
.: 493
... 494
•• 495
... 496
•504
... 507
•，509



མཚམས་ཞ།
དེས ། :: ར
ལ
ད་ལམ་མཁྱེན་ལྡན་ཡངས་པ་བསོད་ནམས་དབང་ཕྱུག་ལགས་ཀྱིས་ཕྱག་ལས་ཀྱི་བར་གསེང་བེད་སྤྱད་ནས་
རང་གི་ཕ་ཡུལ་ཕྱོགས་ཀྱི་ཡུལ་སྲོལ་གོམས་གཤིས་ཁག་གིས་མཚོན། དེ་གའི་ཡུལ་ལུང་དང་། གནས་རི། དགོན་
གནས། གྲགས་ཅན་མི་སྣ། ཐ་ན་རྩྭ་དང་རྩི་ཤིང་སོགས་ཀྱང་གསལ་བཤད་སྐོར་གྱི་མ་དེབ་ཅིག་ལྗགས་རྩོམ་ཐོག་
མགྱོགས་མྱུར་རྒྱ་ཆེའི་ཀློག་པ་པོ་ཚོའི་སྤྱན་བསྟར་རྩིས་ཀྱི་དུས་འདིར་ཁོ་བོར་འགོ་བརྗོད་ཀྱི་ཚུལ་དུ་ཡིག་རྙོག་འགའ་
ཞིག་འབྲི་དགོས་ཀྱིས་སྐུལ་མར་བརྟེན་ཁོ་བོ་སྐྱེས་སྦྱངས་ཀྱི་ཤེས་རབ་དམན་ཁར་དོན་དམ་གྱི་ཡོན་ཏན་ཁག་ནམ་
མཁའི་པད་མོའི་རྗེས་སུ་འགྲོ་ཡང་རྩོམ་པ་པོ་ཁོང་ལ་ཐུགས་རྗེ་ཆེ་དང་འབྲེལ་རྗེས་སུ་ཡི་རང་ཞུ་བ་མ་ཟད་རང་
རིགས་གཞོན་སྐྱེས་ཚོར་རང་མི་རིགས་ཀྱི་ཡུལ་སྲོལ་གོམས་གཤིས་ཀྱིས་མཚོན་པའི་མེས་པོས་བཞག་པའི་རྩ་ཆེའི་
རིག་གནས་ཁག་ལ་དོ་སྣང་དང་སྦྱངས་འབྲས་ཐོན་པའི་རྒྱུན་འཛིན་པ་ཞིག་གནང་རྒྱུའི་སྐུལ་འདེད་ཀྱི་ཚུལ་དུ་སྐལ་
བཟང་ཆོས་ལྡན་པར་འབོད་པས་ཤར་མར་བྲིས་པ་དགེ་བར་གྱུར་ཅིག
2014ལོའི་ཟླ་9ཚེས་30ཉིན།
( རྒན་སྐལ་བཟང་ཆོས་ལྡན་ལགས་ནི་2007ལོའི་ལྷ་སར་དགེ་བཤེས་ལྷ་རམས་པའི་མཚན་སྙན་ཨང་དང་
པོའི་དང་པོ་ཐོབ་མཁན་མདོ་སྔགས་རིག་གནས་ཀུན་ལ་བྱང་ཆུབ་པའི་ངེས་དོན་གྱི་དགེ་བའི་བཤེས་གཉེན་ཆེན་པོ་
ཞིག་རེད།)
5) བོད་ཀྱི་དེང་



ཡུལ་སྲོལ་རིག་གནས་ཀྱི་དམིགས་བསལ་སྟོན་མོ་ཞིག
( སྔོན་འགྲོའི་ཚབ)
ང་ཚོ་དཔེ་ཚོང་ཁང་དུ་སོང་ནས་དཔེ་དེབ་དག་ཨ་སློག་རྒྱག་པའི་ཚེ་ང་ཚོའི་མིག་ལམ་དུ་བོད་ཀྱི་ཡུལ་སྲོལ་
སྐོར་གྱི་དཔེ་དེབ་མི་ཉུང་བ་ཞིག་འཆར་རྒྱུ་ཡོད་པ་དེ་དག་ནང་བོད་ཀྱི་སྤྱི་ལ་ཁྱབ་པའི་རི་ཆུ་ཀླུང་གསུམ་གྱི་མཛེས་
ལྗོངས་དང་། སྤྱི་ལ་ཁྱབ་པའི་བོད་རིགས་ཀྱི་ཡུལ་གོམས་གཤིས་ལུགས་མང་པོ་ཞིག་ངོ་སྤྲོད་བྱས་ཡོད་ནའང་།
ཡུལ་བྱེ་བྲག་པའི་ཡུལ་སྲོལ་ཞིབ་ཕྲ་ངོ་སྤྲོད་བྱས་པ་ད་བར་ཧ་ཅང་ཉུང༌། ད་རེས་ང་ཚོའི་ལས་ཁུངས་གཅིག་པའི་
ལས་རོགས་བསོད་ནམས་དབང་ཕྱུག་གིས་རྩོམ་སྒྲིག་བྱས་པའི《རྫ་ཡུལ་གྱི་ཡུལ་སྲོལ་རིག་གནས་ཀུན་འདུས་ཤེལ་
དཀར་བུམ་པའི》མ་ཟིན་ཁོ་བོའི་ལག་ཏུ་འབྱོར་བ་དང་ཞིབ་པར་བལྟ་བའི་ཚེ་དེ་ནི་གངས་ལྗོངས་ས་མཐོའི་ཡུལ་བྱེ་
བྲག་པའི་ཡུལ་སྲོལ་ཞིབ་པར་བཀོད་པའི་ཡུལ་གོམས་གཤིས་ལུགས་ཀྱི་དམིགས་བསལ་སྟོན་མོ་ཞིག་ཏུ་མཐོང་།
བསོད་ནམས་དབང་ཕྱུག་ནི་ནང་བསྟན་སྐོར་གྱི་ཤེས་རྒྱ་ཆེ་ལ་བརྩོན་འགྲུས་ཀྱི་ཆུ་བོའི་རྒྱུན་ནམ་ཡང་མི་
ལྷོད་པའི་སྐྱེ་བོ་ཡིན་པ་དང་། བོད་ཀྱི་ཡུལ་སྲོལ་རིག་གནས་ལ་དོ་སྣང་ཆེ་ཞིང་ངོ་མཚར་ཆེ་ལ་ཕུལ་དུ་བྱུང་བའི་རིག་
གནས་ཤུལ་བཞག་དེ་དག་མྱུར་སྐྱོབ་ཀྱི་ལྷག་བསམ་དཀར་བས་བྲེལ་བརྩོན་ཆེ་བའི་ལས་ཀའི་ཞོར་དུ་ཡུལ་སྲོལ་རིག་
གནས་འཚོལ་བསྡུ་ལེགས་སྒྲིག་གི་ལས་ལ་གཞོལ། རྫ་ཡུལ་ནི་ཁོང་གི་ཕ་ཡུལ་ཡིན་པ་དང་ཕ་ཡུལ་གྱི་རི་ཆུ་ཀླུང་
གསུམ་གྱི་བཀོད་པ་དང༌། ལོ་རྒྱུས་འབྱུང་ཁུངས། ཡུལ་སྲོལ་བཅས་སྦར་མཐིལ་ནང་བླངས་པ་ལྟར་གྱི་གསལ་ཆ་
ཡོད་པ་དང་ཕ་ཡུལ་ལ་བཅངས་པའི་དུང་ཞེན་དང་ཕ་ཡུལ་གྱི་དམིགས་བསལ་རིག་གནས་རྩ་ཆེན་དུ་ལྟ་བའི་འདུ་
ཤེས་ཀྱི་སྐུལ་ནས་ལོ་ཤས་འབད་བརྩོན་བྱས་པ་བརྒྱུད་ད་ལྟ་རྫ་ཡུལ་གྱི་ཡུལ་སྲོལ་རིག་གནས་སྐོར་གྱི་དེབ་ཆུང་འདི་
ཉིད་ཀློག་པ་པོའི་སྤྱན་སྔར་བསྟར་ཐུབ་པ་བྱུང་བས་རྩོམ་པ་པོར་ལྷག་བསམ་རྣམ་དག་གི་བཀྲ་ཤིས་བདེ་ལེགས་ཞུ།
ཁོ་བོས་དེབ་འདི་བལྟས་རྗེས་འདིའི་ནང་ནས་དམིགས་བསལ་གྱི་ཁྱད་ཆོས་འགའ་མཐོང་བ་སྟེ། དུས་
རབས་འཕེལ་རྒྱས་ཤིན་ཏུ་མྱུར་བ་དང༌། རང་རེའི་སྲོལ་རྒྱུན་རིག་གནས་ལ་དེང་རབས་རིག་གནས་ཀྱི་རྡབ་རྡེག་
ཤུགས་ཆེན་ཕོག་པའི་དབང་གིས་སྲོལ་རྒྱུན་རིག་གནས་མང་པོ་ཞིག་ཤུལ་མེད་དུ་འགྱུར་བཞིན་པའི་སྐབས་སུ་ཤ་
ཞེན་དང་ལ་རྒྱ་ལྡན་པའི་ཡོན་ཏན་པས་མ་མཐར་དེ་དག་ཡིག་ཐོག་ཏུ་བཀོད་དེ་ལོ་རྒྱུས་ཀྱི་བྱུང་ཐོ་ཙམ་བཟོ་ཐུབ་
ནའང་དེ་ནི་མྱུར་སྐྱོབ་དང་། ཞིབ་འཇུག རྒྱུན་འཛིན་བཅས་ལ་ཤིན་ཏུ་སྨན་པས་འཚོལ་བསྡུ་དང་། ལེགས་སྒྲིག
དྲིལ་བསྒྲགས་བཅས་བགྱིས་པར་རིན་ཐང་དང་དོན་སྙིང་ཆེན་པོ་ཡོད་པ་དང་གཅིག དེབ་ཆུང་འདིའི་ནང་བཀོད་
པའི་ཡུལ་སྲོལ་ཚང་མ་རྒྱུས་མངའ་མེད་པའི་ཞིབ་འཇུག་པ་ཞིག་གི་སྐབས་བབ་དམིགས་བསལ་ཞིབ་འཇུག་གི་



རིགས་པའི་གཞུང་ལུགས་དང་སྦྱར་ནས་བཅར་འདྲི་དང་འཚོལ་བསྡུ་བྱས་པ་ཙམ་མ་ཡིན་པར། དེ་ནི་རྩོམ་པ་པོ་
རང་ཉིད་ཡུལ་དེ་གའི་སྣོད་བཅུད་ལ་རྒྱུས་མངའ་ཆེ་ལ་རིག་གནས་ཀྱི་ཁོར་ཡུག་དེའི་ནང་འཚར་བ་དང་འོ་ཆུ་ལྟར་
འདྲེས་པ་ཞིག་གི་ངོས་ནས་འཚོལ་བསྡུ་དང་ལེགས་སྒྲིག་གིས་དཔྱད་པ་ཡང་གང་འཚམ་བཏང་ཡོད་པས་ཨམ་ཕྲག་
ནང་གང་ཡོད་ལག་པས་རྒྱུས་མངའ་ཡོད་པའི་དཔེ་ལྟར་ཁུངས་བཙན་ལ་གསོན་ཉམས་དོད་པ་དང་གཉིས། རྩོམ་
པ་པོས་ཡུལ་སྲོལ་སྤྱི་ཙམ་བཀོད་པས་བློ་ཁ་མ་རྫོགས་པར་ཡུལ་དེ་གའི་མི་རྣམས་ཀྱི་འཚོ་བའི་གོམས་གཤིས་ཆ་ཚང་
བ་ཡིག་ཐོག་ཏུ་བཀོད་ཡོད་པ་མ་ཟད ལྷག་པར་དུ་དམིགས་བསལ་དུ་ལྡན་པའི་ཐོན་སྐྱེད་ཡོ་ཆས་སོ་སོའི་རྒྱུ་ཆ་
དང་བཟོ་རྩལ་སྐོར་དང༌། དམིགས་བསལ་ཡུལ་གྱི་ཐུན་མིན་ཟས་རིགས་ཀྱི་མིང་དང་། རྒྱུ་ཆ། བཟོ་རྩལ་བཅས་
ཞིབ་ཕྲ་ངོ་སྤྲོད་བྱས་ཡོད་པས་རང་རིགས་ཀྱི་རྩ་བའི་ཡུལ་སྲོལ་འདྲ་ལ་བྱེ་བྲག་མི་འདྲ་བ་མང་པོ་ཞིག་ཡོད་པ་དག་
མྱུར་སྐྱོབ་དང་། རྒྱུན་འཛིན། ཞིབ་འཇུག་བཅས་བྱ་རྒྱུར་དཔྱད་གཞི་འབོར་ཆེན་མཁོ་སྤྲོད་བྱས་ཡོད་པས་དེ་ནི་
དེབ་ཆུང་འདིའི་དམིགས་བསལ་གྱི་རིན་ཐང་དུ་མཐོང་བ་བཅས་སོ། །
བཀྲ་ཤིས་དཔལ་ལྡན་གྱིས།
2014ལོའི་ཟླ་4ཚེས་11ཉིན་ལྷ་ལྡན་དུ།



འགོ་བརྗོད།
ཡུལ་སྲོལ་ལམ་དམངས་སྲོལ་ཞེས་པ་ནི་མིའི་རིགས་ཀྱི་སྤྱི་ཚོགས་འཕེལ་རྒྱས་འགྲོ་བའི་བརྒྱུད་རིམ་ནང་
དངོས་པོའི་འཚོ་བ་དང་རིག་གནས་འཚོ་བ་དངོས་ཀྱི་ནང་ནས་རིམ་བཞིན་གསོག་འཇོག་བྱས་ནས། གོམས་
གཤིས་སུ་ཆགས་པའི་རིག་གནས་ཤིག་ལ་ཟེར་གྱི་ཡོད་ལ། དེ་ནི་མི་རིགས་སྲོལ་རྒྱུན་རིག་གནས་ཀྱི་གྲུབ་ཆ་གཙོ་བོ་
ཞིག་ཀྱང་ཡིན། དམངས་སྲོལ་ལ་ཡང་མི་རིགས་མི་འདྲ་བ་དང་། ས་ཁོངས་མི་འདྲ་བ། རང་བྱུང་ཁོར་ཡུག་མི་
འདྲ་བ། ཐོན་སྐྱེད་དང་འཚོ་བའི་ཆ་རྐྱེན་མི་འདྲ་བ། ཆོས་ལུགས་ཀྱི་ལྟ་བ་མི་འདྲ་བ་སོགས་ཀྱིས་རྐྱེན་ཏེ།
བསམ་བློའི་འདུ་ཤེས་འཛིན་སྟངས་མི་འདྲ་བའི་དམངས་སྲོལ་ཧ་ཅང་མང་པོ་ཡོད་པ་རེད། རང་རེ་བོད་ཀྱི་
དམངས་སྲོལ་ལ་ཆ་བཞག་ནས་བཤད་ན། གནའ་དེང་གི་སྡོད་ཁང་དང་། གནའ་དེང་གི་ཟས་རིགས། གནའ་
དེང་གི་ཐོན་སྐྱེདའཚོ་བའི་ཡོ་ཆས། གནའ་དེང་གི་རྒྱན་གོས། གནའ་དེང་གི་གཉེན་སྲོལ། གནའ་དེང་གི་དྲོ་
གར་གླུ་གསུམ། གནའ་དེང་གི་གུས་སྲོལ། གནའ་དེང་གི་འཛེམ་བྱ། གནའ་དེང་གི་དུས་སྟོན་ལ་སོགས་ཧ་ཅང་
ཕུན་སུམ་ཚོགས་པོ་ཡོད། །
ད་ལམ་འཁྲུངས་ཡུལ་རྫ་ཡུལ་ནས་ཡིན་པའི་བོད་ལྗོངས་ཉིན་རེའི་ཚགས་པར་ལས་ཁུངས་བོད་ཡིག་རྩོམ་
སྒྲིག་ཁང་གི་བསོད་ནམས་དབང་ཕྱུག་ལགས་ཀྱིས་རང་ཉིད་ཀྱི་ཕ་ཡུལ་དང་དེའི་དམངས་སྲོལ་རིག་གནས་ལ་བརྩེ་
སེམས་ཟབ་མོ་བཅངས་ཏེ། དཀའ་སྤྱད་དང་དུ་བླངས། སྙིང་རུས་ལྡབ་བརྒྱ་སྤྱད། ཐེངས་མང་རང་ཉིད་སྐུ་ངོ་མ་
ས་གནས་ས་ཐོག་དུ་ཕེབས་ཏེ། འཚོ་བ་དངོས་ལ་ཟབ་འཇུག་དང་། ལས་ཡུལ་དངོས་ལ་རྟོག་དཔྱོད། རྒན་
རབས་མང་པོར་བཅར་འདྲི། འབྲེལ་ཡོད་རྒྱུ་ཆ་འཚོལ་བསྡུ་སོགས་གནང་ཐོག ཟས་བརྗེད་གཉིད་བཅག་ཀྱི་ཐོག་
ནས《རྫ་ཡུལ་གྱི་ཡུལ་སྲོལ་རིག་གནས་ཀུན་འདུས་ཤེལ་དཀར་བུམ་པ》 ཞེས་པའི་དཔེ་དེབ་འདི་རྩོམ་སྒྲིག་
གནང་འདུག་པ་དེ་ནི་ལུང་ཁུག་མཐའ་མཚམས་ས་ཁུལ་ལ་གཏོགས་པའི་རྫ་ཡུལ་རྫོང་དེ་ཉིད་ཀྱི་ངོས་ནས་བཤད་
ན། རིག་གནས་འཛུགས་སྐྱོང་ཐད་ཀྱི་གསར་གཏོད་གི་བྱ་བ་ཞིག་དང་། ཐོད་རྒལ་གྱི་བྱ་བ་ཞིག དགའ་འོས་
པའི་བྱ་བ་ཞིག རྟེན་འབྲེལ་ཞུ་འོས་པའི་བྱ་ཞིག་བཅས་རེད་སྙམ། །
ཁོང་གིས་དེབ་འདི་བརྩམས་པའི་དགོས་པ་ནི། གཅིག་ནས་སྤྱིར་ན་བོད་ཀྱི་ཕུལ་བྱུང་དམངས་སྲོལ་རིག་
གནས་སྔོག་འདོན་དང་། ལེགས་སྒྲིག རྒྱུན་འཛིན། དར་སྤེལ་བཅས་ཡོང་བར་སྐུལ་འདེད་གཏོང་ཆེད་དང་།
ཡང་སྒོས་སུ་རང་ཉིད་ཕ་ཡུལ་གྱི་ཕུལ་བྱུང་དམངས་སྲོལ་རྣམས་ཉམས་པ་སོར་ཆུད་དང་། མ་ཉམས་གོང་འཕེལ་



བཏང་སྟེ། དེས་སྤྱི་ཚོགས་རིང་ལུགས་ཀྱི་བསམ་པའི་དཔལ་ཡོན་འཛུགས་སྐྱོང་གོང་དུ་སྤེལ་བར་སྐུལ་འདེད་
གཏོང་ཕྱིར་དང་། གཉིས་ནས་དམངས་སྲོལ་རིག་གནས་ལ་དོ་སྣང་དང་། དགའ་ཞེན། ཞིབ་འཇུག་གནང་
མཁན་རྣམས་ལ་དམངས་སྲོལ་རིག་གནས་ཀྱི་དཔྱད་གཞིའི་རྒྱུ་ཆ་གྱ་ནོམས་པ་ཞིག་ཇི་མ་ཇི་བཞིན་མཁོ་འདོན་
སྤྱན་འབུལ་ཞུས་ཏེ། དམངས་སྲོལ་རིག་གནས་ཐད་ལེགས་ཉེས་དབྱེ་འབྱེད་དང༌། དགེ་སྐྱོན་གསལ་རྟོགས།
སྐྱོན་སྤངས་དགེ་སྒྲུབ། དགག་སྒྲུབ་དཔྱད་བརྗོད་བཅས་གནང་རྒྱུར་ཕུལ་བ་ཡིན་པར་ངེས། གསུམ་ནས་སོ་སོའི་
ལག་ལེན་དངོས་ཀྱི་ཐོག་ནས་རང་མཉམ་གཞོན་དར་རྣམས་ལ་མི་རིགས་རང་ཉིད་ཀྱི་རིག་གནས་ལ་དགའ་ཞེན་
དང༌། ཞིབ་འཇུག རྒྱུན་འཛིན། དར་སྤེལ་བཅས་བྱེད་དགོས་པའི་སྐུལ་མ་གནང་བ་ཞིག་ཀྱང་ཡིན་པར་ལགས།
ཁོང་གིས་རྩོམ་སྒྲིག་གནང་བའི་དཔེ་དེབ་འདིའི་ནང་། དམངས་སྲོལ་ཙམ་དུ་མ་ཟད། ད་དུང་ས་མིང་
བརྡ་འགྲེལ་དང་། དགོན་པའི་ལོ་རྒྱུས། བཅའ་ཡིག སྔར་གྱི་གཞུང་ཡིག བཀའ་རྟེན་ལ་སོགས་ཀྱང་མང་དག་
ཅིག་བསྡུས་འདུག་པ་དེ་རྣམས་དམངས་སྲོལ་རིག་གནས་ཁོ་ནའི་ངོས་ནས་བརྗོད་ན་འབྲེལ་བ་དེ་ཙམ་མ་ཆེ་
ནའང་། ས་གནས་ཞིག་གི་རིག་གནས་རྒྱུ་ཆ་དང་། དམངས་སྲོལ་རིག་གནས་ཀུན་འདུས་ཞེས་པའི་དེབ་མིང་གི་
ཐོག་ནས་བཤད་ན་འགལ་ཟླ་དེ་ཙམ་ཆེན་པོ་མེད་པར་སྙམ། །
བསོད་ནམས་དབང་ཕྱུག་ལགས་ཀྱིས་དཔེ་དེབ་འདིའི་མ་ཟིན་ང་ལ་བསྐུར་ཏེ། གང་འགབ་ཅི་ལྕོག་གིས་
བཟོ་བཅོས་དང་། སྒྲིག་སྟངས་ཐད་བསམ་འཆར་གང་ལེགས་འདོན་དགོས་པ་མ་ཟད། འགོ་བརྗོད་ཅིག་ཀྱང་ཅི་
ནས་ཀྱང་འབྲི་དགོས་པའི་སྐུལ་མ་ཡང་ཡང་གནང་བྱུང་བ་བཞིན་བཟོ་བཅོས་ཙག་ཙིག་དང་། སྒྲིག་སྟངས་ཐད་
རང་ཉིད་ཀྱི་བསམ་ཚུལ་ཡང་ཕྲན་བུ་ཞུ་ཁུལ་བྱས་ཀྱང༌། གཅིག་ནས་རང་ཉིད་སྐྱེས་སྦྱངས་གཉིས་དམན་པའི་
ཁར། དམངས་སྲོལ་རིག་གནས་ཐད་ཀྱི་ཆེད་ལས་པའང་མིན་པས། འཕྲལ་ཐག་ཆོད་པོས་བཟོ་བཅོས་རྒྱག་པ་
དང་། བསམ་འཆར་འདོན་པའི་སྤོབས་པ་དེ་ཙམ་མ་མཆིས་པ་དང་། གཉིས་ནས་རང་ཉིད་ཀྱི་ལས་གནས་ཐོག་
སྐབས་འཕྲལ་ལས་བྲེལ་ཡང་ཧ་ཅང་ཆེ་བས། སེམས་རྣལ་དུ་ཕབ་སྟེ་ཞིབ་པར་བལྟ་བའི་གོ་སྐབས་ཀྱང་ཧ་ཅང་ཕྲ་
བ། གསུམ་ནས་བསོད་ནམས་དབང་ཕྱུག་ལགས་དང་ཁ་པར་ཐོག་ནས་འབྲེལ་བ་ཞུ་བ་ཙམ་ལས། ཕན་ཚུན་
དངོས་སུ་ངོ་ཐུག་མ་བྱུང་བ་སོགས་ཀྱིས་རྐྱེན་ཏེ། བཟོ་བཅོས་ཞིབ་ཕྲ་གནད་འཁེལ་རྒྱག་མ་ཐུབ་པའི་ཁར། བཟོ་
བཅོས་རྒྱག་སྟངས་ཐད་ཀྱི་བསམ་འཆར་ཡང་གནད་ལ་འཁེལ་བ་ཞིག་འདོན་ཐབས་བྲལ་སོང་བས། འདིར་གུས་
པས་ཆེད་མངགས་ཀྱིས་རྩོམ་པ་པོར་དགོངས་འགལ་མེད་པ་ཞུ་རྒྱུ་མ་ཟད། ཀློག་པ་པོ་རྣམས་ལ་ཡང་དཔེ་དེབ་
འདིའི་ནང་དོན་ཐད་སྐྱོན་སྤང་དགེ་སྒྲུབ་དང༌། ལེགས་སྤེལ་ཉེས་འགོག སྙིགས་འདོར་བཅུད་ལེན། དགག་
སྒྲུབ་མཐའ་དཔྱོད་བཅས་མ་འཆུག་པ་གནང་དགོས་གལ་ཤིན་ཏུ་ཆེ་བའི་རེ་བ་ཡང་ཞུ་རྒྱུ་ཡིན།
མདོར་ན་ངས་བསོད་ནམས་དབང་ཕྱུག་ལགས་ཀྱི་དཀའ་སྤྱད་སྙིང་རུས་ཀྱིས་རང་ཉིད་ཀྱི་ཕ་ཡུལ་གྱི་རིག་
གནས་འཛུགས་སྐྱོང་ལ་དོ་ཁུར་གནང་བ་དང་། རྒྱབ་སྐྱོར་ཞུ་བ། ལེགས་སྐྱེས་འབུལ་བ་བཅས་ཀྱི་སྙིང་སྟོབས་ལ་



ཡིད་སྨོན་ཞུ་བ་མ་ཟད། བསྔགས་བརྗོད་ཀྱི་མེ་ཏོག་ཆུན་པོ་ཞིག་ཀྱང་འབུལ་རྒྱུ་ཡིན།
ཕུར་བུ་རྡོ་རྗེས།
2014ལོའི་ཟླ་3པའི་ཚེས་16ཉིན། ཉིང་ཁྲི་ནས།
( སྲིད་གྲོས་བོད་ལྗོངས་ཉིང་ཁྲི་ས་ཁུལ་ཨུ་ཡོན་ལྷན་ཁང་གི་ཀྲུའུ་ཞི་གཞོན་པ། ཀྲུང་གོ་དམངས་ཁྲོད་རྩོམ་
རིག་སྒྱུ་རྩལ་ལྷན་ཚོགས་སྐབས་བརྒྱད་པའི་ལས་འཛིན། བོད་ལྗོངས་རྩོམ་རིག་སྒྱུ་རྩལ་ལྷན་ཚོགས་སྐབས་བཞི་པ་
དང་ལྔ་པའི་ཨུ་ཡོན། བོད་ལྗོངས་དམངས་ཁྲོད་རྩོམ་རིག་སྒྱུ་རྩལ་ལྷན་ཚོགས་ཀྱི་ཀྲུའུ་ཞི་གཞོན་པ། ཉིང་ཁྲི་ས་
ཁུལ་རྩོམ་རིག་སྒྱུ་རྩལ་ལྷན་ཚོགས་སྐབས་གཉིས་པའི་མཚན་འཛིན་ཀྲུའུ་ཞི།)



སྔོན་འགྲོའི་གཏམ།
སྐུ་ཞབས་བསོད་ནམས་དབང་ཕྱུག་ལགས་ནས་རྩོམ་སྒྲིག་མཛད་པའི《རྫ་ཡུལ་གྱི་ཡུལ་སྲོལ་རིག་གནས་
ཀུན་འདུས་ཤེལ་དཀར་མེ་ལོང》ཞེས་པ་འདི་ནི་རྫ་ཡུལ་གྱི་ལུང་པའི་བཀོད་པ་དང་། གནས་བབ། ཡུལ་སྲོལ་དང་
གོམས་གཤིས། དེར་གནས་པའི་རྩི་ཤིང་ནགས་ཚལ་དང་བྱ་རི་དྭགས། འབྲུ་སྣ་དང་ཤིང་འབྲས་ལ་སོགས་པའི་
ཕུན་སུམ་ཚོགས་པའི་ཡུལ་གྱི་ཐོན་ཁུངས་དང་། ལག་ཤེས་བཟོ་ལས། དེ་བཞིན་གནས་རི་དང་མཛེས་ལྗོངས།
གནའ་ཤུལ་དང་། དགོན་པ་སོགས་ཀྱི་ཆགས་ཚུལ་དང་ལོ་རྒྱུས་སོགས་ནང་དོན་རྒྱ་ཆེ་ལ་ཞིབ་ཆ་ཆེ་ཞིང་ཁ་གསལ་
བའི་སྒོ་ནས་ངོ་སྤྲོད་མཛད་པ་ཞིག་ཡིན་འདུག་ཅིང་། རྫ་ཡུལ་གྱི་སྐོར་ངོ་སྤྲོད་ཞིབ་ཕྲ་བྱས་པའི་དཔེ་དེབ་འདི་ལྟ་བུ་
ཞིག་ད་བར་མཐོང་དཀོན་པ་བཅས་ལ་བརྟེན་འདིའི་སྐོར་གྱི་སྟོང་ཆ་ཞིག་ཁ་སྐོང་མཛད་ཐུབ་པ་བྱུང་བ་དང་།
དཔེ་དེབ་འདི་དཔེ་སྐྲུན་ཐུབ་པ་འདིས་མི་རྣམས་ལ་རྫ་ཡུལ་ཞེས་པ་གང་འདྲ་ཞིག་ཡིན་པའི་སྐོར་ལ་རྒྱུས་མངའ་
ཡོང་རྒྱུར་ཕན་པ་ཡོང་རྒྱུ་མ་ཟད། ལོ་རྒྱུས་དང་། ཡུལ་སྲོལ། སྐྱེ་དངོས། སྲོག་ཆགས་སོགས་ཀྱི་སྐོར་ལ་ཞིབ་
འཇུག་མཛད་མཁན་ཚོར་ཡང་དཔྱད་གཞིའི་ཡིག་ཆ་མཁོ་འདོན་ཐུབ་པ་ཡོང་རྒྱུར་རྟེན་འདི་ཆེད་དུ་བསྔགས་
བརྗོད་ཞུ་འོས་པ་ལགས་སོ། །
བོད་ལྗོངས་སློབ་གྲྭ་ཆེན་མོའི་དགེ་རྒན་ཆེན་མོ་བ། རྡོ་དགོན་གསང་བདག་རྡོ་རྗེས།
2014ལོའི་ཟླ7པའི་ཚེས23ཉིན་ལྷ་སར།



གསལ་བཤད།
རྫ་ཡུལ་ནི་བོད་ཀྱི་ཤར་ལྷོའི་མཚམས་སུ་གནས་ཤིང་དེར་རི་ལུང་ངོ་མཚར་ཆེ་བ་དང༌། གནམ་གཤིས་ཀྱི་ཚ་
གྲང་། ཡུལ་སྲོལ་གོམས་གཤིས་སོགས་ཐུན་མོང་མ་ཡིན་པ་ཁ་རྒྱུན་ཐོག་མང་པོ་མཆིས་ནའང༌། ད་བར་ཡིག་ཐོག་
ཏུ་བཀོད་པ་ཅི་ཡང་མ་བྱུང་ཡང་དེ་རིང་བཀྲ་ཤིས་པ་ཞིག་ལ་སྐུ་ཞབས་བསོད་ནམས་དབང་ཕྱུག་ལགས་ཀྱིས་སྲོལ་
རྒྱུན་རིག་གནས་རྒྱགས་སུ་ཁྱེར། ཕ་ཡུལ་གྱི་ལ་རྒྱ་ཐོད་དུ་བཅིངས་ནས་རྫ་ཡུལ་གྱི་ཡུལ་གྲུ་ཁག་ཏུ་བསྐྱོད་དེ《རྫ་
ཡུལ་གྱི་ཡུལ་སྲོལ་རིག་གནས་ཀུན་འདུས་ཤེལ་དཀར་བུམ་པ》འདི་དཔར་སྐྲུན་གནང་བར་སྙིང་ཐག་པ་ནས་བཀྲ་
ཤིས་བདེ་ལེགས་ཞུ་རྒྱུ་དང་སྐུ་ཞབས་བསོད་ནམས་དབང་ཕྱུག་ལ་ཐུགས་རྗེ་ཆེ་ཞུའོ། །
རྒྱལ་མཚན་གྱིས།
( དགེ་རྒན་རྒྱལ་མཚན་ཁོང་ནི་དེ་སྔོན་རྫ་ཡུལ་རྫོང་སློབ་འབྲིང་གི་ རིགས་ཀྱང་ད་ཆ་བོད་ལྗོངས་ལྷ་ས་ལམ་
བཟང་སློབ་གྲྭའི་ཞའོ་ཀྲང་གི་འགན་འཁུར་གྱི་ཡོད།)



གླེང་གཞི།
ནགས་རིའི་འདབས་ཀྱི་ཡུལ་ལྗོངས། ལྟ་ན་སྡུག་པའི་རྫ་ཡུལ།
ཡུལ་སྲོལ་གོམས་གཤིས་རྒྱས་པར་འབྲི་བའི་སྤོབས་པ་མི་མངའ་ཡང་།
ཡུལ་མིའི་ངག་སྒྲོས་རྒྱ་མཚོའི་ནང་ནས་བདུད་རྩིའི་ཐིགས་པ་ཙམ།
ཡུལ་གྲུ་རྫོགས་ཀྱི་སྟོད་སྨད་བར་གསུམ་མྱུལ་བའི་འབད་པ་ཡིས།།
ཡུལ་ཁམས་གང་བཞུགས་བློ་ལྡན་དོན་གཉེར་ཅན་གྱི་གཟིགས་མོར་ཕུལ།
མཛེས་ཤིང་ལྟ་ན་སྡུག་པའི་རྫ་ཡུལ་ལུང་པར་རང་བྱུང་གི་ཐོན་ཁུངས་དཔལ་ལ་ཕྱུག་པ་མ་ཟད། གཡང་ཊི་
ལྟར་དྭངས་ཤིང་གསལ་ལ་གངས་འོད་ཆེམ་ཆེམ་དུ་འཕྲོ་ཞིང་། བརྗིད་ཆགས་འཁྱག་རོམ་ལས་གྲུབ་པའི་ཨ་ཀྱཱའི་
གནས་ཆེན་གངས་ར་དང་། ཤེལ་དཀར་གྱི་མཆོད་རྟེན་ནམ་མཁའི་དགུང་དུ་བསྙེགས་འདྲའི་རོང་བཙན་ཁ་བ་
དཀར་པོ་དེའང་ཚ་བ་རོང་གི་ཕྱོགས་སུ་འགྱིང་ངེར་གནས་ཡོད་པ་ནི་སྐྱེ་བོ་མང་པོས་ཤེས་ཀྱི་ཡོད་ཤས་ཆེ་ལ་སྔོན་
བྱོན་མཁས་གྲུབ་དུ་མའི་གསུང་རབ་ཁག་ལ་ཡང་འཁོད་ཡོད་པ་དཔེར་ན། གནས་ཆེན་གངས་རྭ་རྫ་ཡུལ་དུ་
གནས་ཡོད་པ། 《སྦས་ཡུལ་པདྨ་བཀོད་ཀྱི་ཤར་སྒོ་གནས་ཆེན་རྫ་ཡུལ་གངས་རིའི་རྩ་གསུམ་དཔའ་བོ་མཁའ་འགྲོ་
གནས་གཏེར་སྲུང་མ་སྤྱི་ལ་མཆོད་འབུལ་དུ་བགྱིས་པ་ཀུན་བཟང་རོལ་མཚོའི་དགའ་སྟོན》ལས། རྫ་ཡུལ་གངས་
རིའི་ཕྱོགས་མཚམས་སྟེང་འོག་བཅུ། གནས་པའི་ཡུལ་ལྷ་གཞི་བདག་ཐམས་ཅད་ལ། དམ་རྫས་བདུད་རྩིའི་
མཆོད་པ་འདི་འབུལ་བཞེས། གནས་བདག་ནག་པོ་དགུ་དང་དམར་པོ་བཙན། ཤར་གྱི་སྒོ་སྲུང་རོང་བཙན་ཁ་བ་
དཀར། ལྷོ་ཡི་སྒོ་སྲུང་རྫ་བདུད་ནག་པོ་དང་། ནུབ་ཀྱི་སྒོ་སྲུང་འབྲོག་གནས་མཆེད་བདུན་ཚོགས། བྱང་གི་སྒོ་
སྲུང་ཀླུ་བཙན་བཀའ་འཁོར་སོགས། མཆོད་འོས་མིང་དང་མཚན་ནས་མ་ཐོས་པའི། ཕྱི་ནང་གསང་བའི་གནས་
གཏེར་སྲུང་མ་ལ། དམ་རྫས་བདུད་རྩིའི་མཆོད་པ་འདི་འབུལ་བཞེས། ཞེས་དང་། ཡང་། གནས་ཆེན་ཁ་བ་
དཀར་པོ་ཡང་རྫ་ཡུལ་རྫོང་ཚ་བ་རོང་གི་ཕྱོགས་སུ་ཡོད་པ། ཀརྨ་རང་བྱུང་རྡོ་རྗེས་མཛད་པའི《གནས་མཆོག་ཁ་
བ་དཀར་པོའི་བསང་ཡིག་དངོས་གྲུབ་ཆར་འབེབས》ལས། ཀྱེ གླིང་བཞི་གླིང་མཆོག་འཛམ་བུ་གླིང་། གནས་
མཆོག་ཉི་ཤུ་རྩ་བཞི་ནས། ལྷོ་མོན་ཚ་བ་རོང་གི་ཡུལ། འཇང་བོད་གཉིས་ཀྱི་ས་མཚམས་ན། གནས་མཆོག་ཁ་
བ་དཀར་པོ་ནི། ཨེ་ཝཾ་ཆོས་འབྱུང་ཕོ་བྲང་ནས། གངས་རི་རིན་ཆེན་སྤུངས་པ་འདྲ། སྟེང་ན་ཉི་ཟླ་གཟའ་སྐར་
བཀྲ། ས་ལ་ལོ་ཏོག་སྣ་ཚོགས་འཁྲུངས། ཕྱོགས་མཚམས་རི་ཕྲན་མང་པོས་བསྐོར། ཞེས་དང་། ཀརྨ་ཆོས་



གྲགས་རྒྱ་མཚོས་མཛད་པའི་གནས་ཆེན་ཁ་བ་དཀར་པོའི་བསང་ཡིག་ལས། ན་མོ་གུ་རུ། འཇང་བོད་གཉིས་ཀྱི་
ས་མཚམས་ན། ལྷོ་སྨད་ཚ་བ་རོང་རྒྱུད་ན། ཨེ་ཨོཾ་ཆོས་འབྱུང་གདན་སྟེང་ན། རོང་བཙན་ཁ་བ་དཀར་པོ་
བཞུགས། ཞེས་དང་། ཨོ་རྒྱན་བསྟན་འཕེལ་གྱིས་མཛད་པའི་གནས་ཆེན་ཁ་བ་དཀར་པོའི་བསང་ཡིག་ལས།
ཀྱི སྟོང་གསུམ་འཛམ་གླིང་བོད་ཀྱི་ཡུལ། མདོ་ཁམས་ཚ་བ་སྒང་སྨད་དུ། རོང་བཙན་ཁ་བ་དཀར་པོ་ལ།
ཐབས་མཆོག་ཟངས་ཀྱི་བཙན་རྒོད་གནས། མི་དམར་རྟ་དམར་དམག་ཆས་ཅན། ལག་ན་མདུང་དར་དམར་པོ་
འཛིན། གངས་བྲག་སྤང་ནགས་ཆུ་རྣམས་ལ། གནས་པའི་བཙན་རྒོད་ཐམས་ཅད་བསངས། ཞེས་པ་སོགས་
ལས་ཤེས་ནུས་སོ། །རོང་བཙན་ཁ་བ་དཀར་པོ་དེ་ཡང་རྫ་ཡུལ་གནས་ཆེན་གངས་རར་གནས་པའི་སྨན་བླ་བདེ་
གཤེགས་བརྒྱད་ཀྱི་སྒོ་སྲུང་ཡིན་པ《ཡི་དམ་དགོངས་འདུས》ལས། དེ་ནས་ཡང་དག་བཤད་བྱ་བ། ཁྱད་པར་
འཕགས་པ་སྦས་པའི་གནས། རྫོགས་ཡུལ་གངས་ཀྱི་ར་བ་ནི། ཤར་གྱི་སྒོ་སྲུང་རོང་བཙན་ཡིན། ལྷོ་ཡི་སྒོ་སྲུང་
རྫོགས་ཀྱི་བདུད། ནུབ་ཀྱི་སྒོ་སྲུང་འབྲོག་གནས་བདུན། བྱང་གི་སྒོ་སྲུང་ཀླུ་བཙན་ཡིན། ཞེས་དང་གོང་དུ་
བཤད་མ་ཐག་པའི་ཀུན་བཟང་རོལ་མཚོ་ལས། རྫོགས་ཡུལ་གངས་རིའི་ཕྱོགས་མཚམས་སྟེང་འོག་བཅུ། ཞེས་པ་
ནས། དམ་རྫས་བདུད་རྩིའི་མཆོད་པ་འདི་འབུལ་བཞེས། ཞེས་པའི་བར་གསལ་བ་ལས་ཤེས་ནུས་སོ། །དི་བྲིས་
པའི་དགོས་པ་ཡང་རྫ་ཡུལ་དུ་གནས་ཆེན་དེ་དག་ཡོད་པ་མ་ཤེས་པ་རྣམས་ཤེས་པའི་ཆེད་དུའོ། །
གོང་དུ་འཁོད་པའི་ཁ་བ་དཀར་པོ་ཞེས་འབོད་པའི་ཚེ་དུས་བཞིར་ཁ་བས་བཀླུབས་ནས་མི་བཞུར་བའི་ཆ་
ནས་བཏགས་པ་དང་རོང་བཙན་ཁ་བ་དཀར་པོ་ཞེས་འབོད་པའི་ཚེ་གནས་རི་ཁ་བ་དཀར་པོར་གནས་པའི་དྲག་
བཙན་དུ་གྱུར་པའི་གནས་དེ་སྲུང་མཁན་ཞིག་ལ་གོ་དགོས་ཏེ་ཀོང་སྤྲུལ་ཡོན་ཏན་རྒྱ་མཚོས་དེ་ན་གནས་སྲུང་གཙོ་
བོ་ནི། དཔལ་ཆེན་སྡོམ་པ་ཧེ་རུ་ཀའི། ཕྲིན་ལས་ངོ་བོ་ཞིང་སྐྱོང་ཆེ། ལྷ་བཙན་རྔམ་ཆེན་སྤྱི་རིང་ནི། སྐུ་མདོག་
དཀར་ལ་འོད་ཟེར་འབར། རྟ་དཀར་ཆིབས་ཤིང་བེར་དཀར་གསོལ། གཡས་ན་དར་དཀར་བ་དན་དང་།
གཡོན་པས་ཡིད་བཞིན་ནོར་བུ་བསྣམས། ཞེས་གསུངས་པ་ལས་ཤེས་ནུས་ཤིང་། རོང་བཙན་ཁ་བ་དཀར་པོ་
ཞེས་པར་རོང་ནི་ས་བབ་དམའ་པོ་ཡིན་པའི་ཆ་ནས་རང་དང་བཙན་ཞེས་པ་ནི་གནས་སྲུང་དྲག་བཙན་ཆེ་བའི་སྒོ་
ནས་མིང་དུ་ཐོགས། བོད་ཀྱི་རི་མང་ཆེ་བར་དགུན་ཁ་ཁ་བས་བརྒྱན་ཡང་གོང་དུ་བཤད་པ་ལྟར་ཁ་བ་དཀར་པོ་དེ་
ཁ་བས་བཀླུབས་པ་ཙམ་མིན་པར་དབྱར་ཁའི་དུས་སུ་ཁ་བ་བཞུར་མི་ཐུབ་པའི་ཆ་ནས་བརྗོད་སྲོལ་ཡོད་པ་ཤེས་
པར་བྱའོ། །རི་དེ་ལ་གནས་པའི་ནང་གནས་གཙོ་བོ་ནི་དཔལ་འཁོར་ལོ་བདེ་མཆོག་ཡིན་པ་ཀོང་སྤྲུལ་ཡོན་ཏན་རྒྱ་
མཚོས་མཛད་པའི་གནས་བསྟོད་ལས“ ནང་ལྟར་འཁོར་ལོ་བདེ་མཆོག་གི དཀྱིལ་འཁོར་ཆེན་པོར་ལྷུན་གྱིས་
གྲུབ”ཅེས་འཁོད་པ་ལྟར་རོ། ། །
སྤྱིར་རྫ་ཡུལ་གྱི་ཡུལ་གྲུ་ནི་མཐའ་མཚམས་ས་ཁུལ་དང་ཐག་རིང་ལུང་ཁུག་ཅིག་ཡིན་རུང་། རྫ་ཡུལ་གྱི་ཡུལ་
གྲུར་ས་བབ་ཀྱི་ཁྱད་ཆོས་མི་འདྲ་བ་མང་བ་དང་། ཡུལ་གྱི་ཐོན་ཁུངས་སྣ་ཁ་མང་བ། གོམས་སྲོལ་སྣ་ཚོགས་ལས་
རིག་གནས་ཀྱི་རྣམ་པ་མི་འདྲ་བ་ཞིག་སྔར་ནས་མངོན་བཞིན་ཡོད། རྫ་ཡུལ་ལུང་པ་སྤྱིར་རོང་གི་ས་ཆ་ཡིན་ཡང་



ཡུལ་གྲུ་དེར་དུང་ལྟར་དཀར་ཞིང་ལོ་མང་བསགས་པའི་རྒྱ་མཚོའི་རང་བཞིན་གྱི་གངས་རི་དང་། མ་བཅོས་ལྷུན་
གྱིས་གྲུབ་ལ་དྭངས་ཤིང་གཙང་བའི་མཚོ་དང་མཚེའུ། དར་དཀར་ཐུར་དུ་དཔྱང་པ་ལྟ་བུའི་རྦབ་ཆུ། ཚང་ཚིང་ལོ་
འདབ་སྟུག་པའི་གདོད་མའི་ནགས་ཚལ། སྔོ་ལྗང་གོས་ཀྱིས་བཀླུབས་པའི་སྤང་ལྗོངས། དྭངས་ཤིང་གཙང་ལ་
ཉག་ཉོག་གི་དྲི་མ་བྲལ་བའི་ཆུ་ཀླུང་། མཛེས་ཤིང་ལྟ་ན་སྡུག་པའི་གཡུ་ཡི་གཞོང་པ་ལྟ་བུའི་ན་བ། རིན་པོ་ཆེའི་བ་
གམ་བརྩེགས་འདྲའི་བྲག་རི། བདུད་རྩིའི་བཅུད་ཀྱིས་ཕྱུག་པའི་སྨན་རིགས་སྣ་ཚོགས། དྭངས་ཤིང་གཙང་བའི་
མཁའ་དབུགས། ཆལ་ཆིལ་གླུ་དབྱངས་ལེན་པའི་ཆུ་མིག་ཁག རབ་ཏུ་དུད་པའི་འབྲུ་དྲུག་མུ་ཏིག་འབྲས་ཀྱི་སྙེ་
མ། འཇའ་ཚོན་སྣ་ལྔ་ལ་འགྲན་པའི་བྲ་བོའི་མེ་ཏོག སྙེ་མའི་རླབས་ཕྲེང་གཡོ་བའི་གྲོ་ནས་ཀྱི་ཞིང་ཁམས།
མཚར་ཞིང་བྱུ་རུའི་མདོག་དང་མཚུངས་པའི་སུར་པན་སྒྲོ་ལུ། འབྲས་བུ་དམ་ཞིང་སྤུངས་པའི་མ་རྨོས་ལོ་ཏོག ས་
གཞི་འཇམ་ཞིང་གྱ་གྱུར་ལྡན་པའི་བགྲོད་ལམ་དང་དེ་གའི་ཁོར་ཡུག་ལས་གདོད་མའི་འབྱུང་ཁམས་ཀྱི་ཉམས་
འགྱུར་ཆེན་པོ་ལྡན་སྟབས་མི་རྣམས་ལ་དེ་གར་སླེབས་མ་ཐག་གདོད་མའི་སྤྱི་ཚོགས་ཀྱི་ཁོར་ཡུག་ཏུ་སླེབས་པ་ལྟ་
བུའི་སྣང་བ་ཞིག་ངང་ངང་ཤུགས་ཤུགས་ཐོག་སྟེར་བཞིན་ཡོད་ཁར་ལུང་པ་དེའི་ཁོར་ཡུག་མཛེས་ལ་དྲོད་གྲང་
སྙོམས་པ་དང་རི་གཤམ་དུ་ཆུ་བོ་ལྷུང་ལྷུང་དུ་བཞུར་ལ་རི་མགོར་རྫི་གླུ་སྙན་པར་སྒྲོག་པ། ལྟ་ན་སྡུག་པའི་རྫ་ཡུལ་
ནི་འོད་ཟེར་ཆེམ་ཆེམ་འཕྲོ་བའི་མུ་ཏིག་རྡོག་པོ་ཞིག་མིག་གི་མདུན་དུ་བཤམས་པ་དང་གཉིས་སུ་མེད་ཅིང་ངོ་
མཚར་གྱི་མཛེས་ཉམས་དང་འགྲོགས་ཏེ་དྲན་པའི་མེ་ལོང་ངོས་སུ་བག་ཆགས་ཟབ་མོ་ཞིག་འཇོག་ངེས། རྩི་ཤིང་
སྣ་ཚོགས་ཀྱི་གསེབ་ནས་སྤུ་སྡུག་རྣམ་པར་བཀྲ་བའི་བྱ་བྱིའུ་སྣ་ཚོགས་དང་། གཤོངས་ཁུལ་དུ་མཐོང་དཀོན་པའི་
བྱ་ཁུག་རྟ། འཇོལ་མོ་སོགས་ཀྱང་མི་ཉུང་བ་ཞིག་འདུག་པ་དེ་ཚོས་སྐད་སྙན་ཅི་དགར་འདོན་པ་ནི་དངོས་གནས་
རོལ་མོའི་ཚོགས་ཇི་ལྟ་བུ་དཀྲོལ་བ་ལས་སྙན་ཞིང་བྱ་བྱིའུ་དེ་ཚོས་མི་ལ་སྐྲག་སྣང་ཆེན་པོ་བྱེད་པར་བསམས་ན་དེ་ཚོ་
གཤོངས་ཁུལ་དུ་གནས་མ་ཆགས་པར་དེ་གར་སྐྱས་སྤོས་པ་མིན་ནམ་ཞེས་དྲན་པའི་ལམ་དུ་འཆར་སྲིད། ད་དུང་
ཡུལ་དེ་རང་ནས་སྐྱེས་པའི་འབྲས་དང་། བྲ་བོ། ཁྲེ་ཅེ། བ་དམ། མ་རྨོས་ལོ་ཏོག སུར་པན་དང་། གཡེར་མ།
ཀུ་ཤུ། ཚ་ལུ་མ། བུར་ཤིང་། ཤིང་ཏོག་ངང་ལག ལི་སོགས་བྲོ་བ་ཆེ་ལ་མདོག་ཀྱང་ལེགས་པོ་ཡོད་པས་དེར་ཡུལ་
སྐོར་དུ་ཡོང་མཁན་དང་སྐུ་མགྲོན་གྱིས་དགའ་པོ་བྱེད་ཀྱི་ཡོད། མི་རིགས་ལག་ཤེས་བཟོ་རྩལ་གྱི་ཐད་ལ་ཤིང་ཕོར་
རིགས་དང་། སྨྱུག་ཆས་རིགས། མདོང་མོའི་རིགས། རྩམ་ཕོར། མར་སྒམ། མར་ཟོང་། རྟ་སྒ་སོགས་ཐོན་
གྱི་ཡོད། རྫ་ཡུལ་གྱི་རང་བྱུང་ཁམས་དེ་ནི་བཟོ་བོའི་རྒྱལ་པོ་བི་ཤྭ་ཀརྨའི་ཕྱག་སོར་ལས་ཐོན་པ་ལྟ་བུའི་ཞིང་གྲོང་
ཁུལ་ལས་གྲུབ་པའི་མཛེས་རིས་ཡིད་དུ་འོང་བ་ཞིག་ཡོད་པས་མི་རྣམས་ལ་སྤྲོ་བ་དཔག་མེད་ཀྱང་སྦྱིན་བཞིན་ཡོད།
རྫ་ཡུལ་རྫོང་ནི་བོད་ཤར་ལྷོ་རྒྱུད་ཀྱི་མཐའ་མཚམས་གྲོང་རྡལ་གལ་ཆེ་ཤོས་དང་གྲངས་ཉུང་མི་རིགས་རུབ་
སྡོད་ཁུལ་ཞིག་ཡིན་པ་དེའི་ཤར་ཡུན་ནན་ཞིང་ཆེན་བདེ་ཆེན་རྫོང་དང་བོད་ལྗོངས་ཆབ་མདོ་ས་ཁུལ་མཛོ་སྒང་རྫོང་
དང་། ལྷོ་འབར་མ་དང་རྒྱ་གར། ནུབ་མེ་ཏོག་རྫོང་། བྱང་དཔའ་ཤོད་དང་སྤོ་བོ་རྫོང་བཅས་དང་འབྲེལ་ཡོད།
ཚ་ཁུལ་གྱི་གནམ་གཤིས་དྲོ་བ་དང་། ཆར་ཆུ་འབེལ་བ། ནགས་ཚལ་སྟུག་པ་བཅས་ནི་ས་ཁུལ་དེ་བོད་ཀྱི་ས་བབ་



མཐོ་བའི་ཡུལ་གཞན་དང་མི་འདྲ་བའི་ཁྱད་ཆོས་གཙོ་བོ་ཞིག་ཡིན་པ་དང་བོད་ཀྱི་ཐུན་མོང་མ་ཡིན་པའི་འབྲས་
ཐོན་ཁུལ་ཞིག་ཀྱང་ཡིན། རྫ་ཡུལ་རྫོང་ནི་རི་བོ་ཧི་མ་ལ་ཡ་དང་འཕྲེད་བཅད་རི་བོའི་བར་བརྒལ་ཁུལ་གྱི་བོད་ཤར་
ལྷོའི་རི་མཐོའི་ལུང་གཞུང་ཁུལ་དུ་གནས་པ་དང་བྱང་མཐོ་ལ་ལྷོ་ངོས་དམའ། ལྷོ་རྒྱུད་ཀྱི་ལུང་གཞུང་ཁ་ཤས་ལ་རྒྱ་
མཚོའི་ངོས་ལས་སྨི1400ལྷག་ཟིན་གྱི་ཡོད་ཅིང་། སྨི་5000ཡན་གྱི་རི་བོ་བཅུ་ལྷག་ཙམ་ཡོད་ལ་སྨི་6740ཡོད་
པའི་གནས་ཆེན་ཁ་བ་དཀར་པོ་དང་འབྲེལ་ཅིང་རྫོང་དེ་ཡོངས་ཀྱི་ཆ་སྙོམས་མཐོ་ཚད་རྒྱ་མཚོའི་ངོས་ལས་
སྨི2300ཟིན་གྱི་ཡོད། ས་ཆའི་རྒྱ་ཁྱོན་ལ་སྤྱི་ལེ་གྲུ་བཞི་མ་31659 དང་རྫོང་སྲིད་གཞུང་གི་ཁོངས་སུ་གྲོང་རྡལ་
གསུམ་དང་། ཤང་གསུམ། དེ་དག་ནི་འགྲོ་བ་དགོན་གྲོང་རྡལ་དང་། རོང་སྟོད་གྲོང་རྡལ། རོང་སྨད་གྲོང་རྡལ་
གསུམ་དང་། མགོ་ཡུལ་ཤང་དང་། མགུལ་ལ་ཤང་། ཚ་བ་རོང་ཤང་བཅས་གསུམ་མོ། །
རྫ་ཡུལ་གྱི་རི་དཔྱད་ལེགས་ལ་ཆུ་བཟང་བ་དང་བྱ་བྱིའུ་ཡི་སྐད་སྙན་ལ་མེ་ཏོག་གི་དྲི་བསུང་ཕྱོགས་བཞི་གང་
སར་འཐུལ་གྱི་ཡོད། ནེ་ཙོ་དང་། ཁྲུང་ཁྲུང་སེར་པོ། བྱིའུ་ཅོ་ཀ ཁུ་བྱུག རྨ་བྱ་སོགས་འདབ་ཆགས་སྣ་ཚོགས་
ཡོད། རྫོང་དེ་ཡོངས་སུ་ནགས་ཚལ་ཁེབས་ཚད་60% ཟིན་པ་དང་། རྫོང་ཁོངས་སུ་ཆུ་བོ་རྒྱལ་མོ་རྔུལ་ཆུ་དང་རྫ་
ཆུས་གཙོས་པའི་ཆུ་བོ་དང་གཙང་པོ་བཅུ་ལྷག་ཙམ་ཡོད་པ་དེ་དག་མང་ཆེ་བ་གངས་རི་ལས་བཞུར་གྱི་ཡོད། ཐུན་
མོང་མ་ཡིན་པའི་གནམ་གཤིས་ལས་སྐྱིད་སྒང་ཆུ་ཚན་དང་། དུང་འཁྲུངས་ཆུ་མིག་གྲང་མོ། ཨ་སྤྲ་འཁྱག་རོམ།
རྒྱལ་ཁབ་རིམ་པའི་རང་བྱུང་སྲུང་སྐྱོང་ཁུལ་ཚེ་པ་ལུང་གཞུང་སོགས་མཛེས་ལྗོངས་མང་པོ་ཡོད་ལ་རྫ་ཡུལ་གནས་
ཆེན་གངས་རྭ་དང་གནས་མཆོག་རི་རབ་ཕག་ཞལ་སོགས་བྱིན་རླབས་ཆེ་བའི་གནས་རྩ་ཆེ་དུ་མ་ཡོད་དོ། །ཡུལ་
དེར་སྟག་དང་། དོམ། གླུ་བ། ཤཱ་བ། གནའ་བ། སྲམ་སོགས་རྩ་ཆེའི་རི་དྭགས་དང་དབྱར་རྩྭ་དགུན་འབུ།
ཨ་བི་ཁ། མྱང་རྩི་སྤྲས། ཐང་ཚི། དབང་ལག སྡོང་ཕུང་། སྦྲང་རྩི། གསེར་གྱི་མེ་ཏོག་སོགས་རྩ་ཆེའི་སྨན་རྒྱུ་
ཕུན་སུམ་ཚོགས་པོ་ཡོད་པས་ཡུལ་སྐོར་སྤྲོ་འཆམ་དང་། གོམ་བགྲོད་མྱུལ་དཔྱད། པར་རྒྱག་ལ་དགའ་པོ་བྱེད་
མཁན་བཅས་ཀྱི་གནས་མཆོག་ཡིན། ད་ཆ་རྫ་ཡུལ་ཞེས་པར་སྤྱི་ལོ་1648ལོ་ནས་1966ལོ་བར་གསང་སྔགས་
ཆོས་རྫོང་ཞེས་འབོད་པ་དང་1966ལོའི་རྗེས་ནས་ད་བར་རྫ་ཡུལ་རྫོང་ཞེས་འབོད་ཀྱི་ཡོད། འོན་ཀྱང་གསང་
སྔགས་ཆོས་རྫོང་མ་བཙུགས་པའི་སྔོན་དུ་ཡིག་རྙིང་ལས་རྫོགས་ཡུལ་ཞེས་འཁོད་ཡོད་པ་ཤེས་པར་བྱའོ། །
གནས་དེར་འཚོ་བར་རོལ་བའི་མི་རྣམས་ཡ་རབས་གུས་ཞབས་ལྡན་པ་དང་རང་རང་ལས་ལ་བརྩོན་ཞིང་
དཔའ་ངར་ཞུམ་པ་མེད་པ་མ་ཟད། ཐུན་མོང་མ་ཡིན་པའི་ཁྱད་ཆོས་ལྡན་པའི་རང་ཉིད་ཀྱི་ཡུལ་སྲོལ་གོམས་
འདྲིས་ཤིག་སྔར་ནས་ད་བར་རང་སོར་གནས་ཤིང་ཡིད་དབང་འཕྲོག་པའི་ཡུལ་སྲོལ་གོམས་གཤིས་དེ་དག་ནི་རྫ་
ཡུལ་བའི་ཕ་ཚ་བུ་རྒྱུད་ཀྱི་འཚོ་བའི་ཁྲོད་ནས་ཡང་ཡང་གོམས་པའམ་ཡང་ཡང་བརྩོན་པ་ལས་བྱུང་བ་ཞིག་ཡིན་ལ་
ང་ཚོས་ཕྱི་རབས་པར་རྩིས་སྤྲོད་པའི་རིག་གནས་ཤུལ་བཞག་རྩ་ཆེན་ཞིག་ཀྱང་ཡིན་ཞེས་བཤད་ཆོག །
སྤྱི་ཚོགས་འཕེལ་རྒྱས་གཏོང་དགོས་ན་འགྲོ་བ་མིར་ཡར་ཐོན་དང་མདུན་སྐྱོད་ཀྱི་བློ་སྟོབས་ངེས་པར་ལྡན་
དགོས་པ་དང་ང་ཚོར་མི་རབས་ནས་མི་རབས་བར་བརྒྱུད་པའི་མི་རིགས་ཀྱི་ཕུལ་བྱུང་རིག་གནས་ཤིག་ཡོད་ཕྱིན་ང་



ཚོས་རྩ་བ་ནས་བརྗེད་མི་རུང་ལ་མི་རིགས་གང་ཡང་རུང་བ་ཞིག་ལ་ཕུལ་བྱུང་རིག་གནས་ཤིག་ཡོད་ཚེ་དེ་འཛམ་
གླིང་གི་ཕུལ་བྱུང་རིག་གནས་ལ་བརྩི་ཆོག་པ་ལྟར་རྫ་ཡུལ་བ་ཞིག་ཡིན་པའི་ཆ་ནས་ང་ཚོས་ཡུལ་སྲོལ་གོམས་གཤིས་
དང་རིག་གནས་གཞན་དབར་ཟུང་འབྲེལ་བྱ་རྒྱུར་ཐབས་ཤེས་ཡོད་རྒུ་རྩལ་སྤྲུགས་དང་ཞིབ་འཇུག་གང་ལེགས་
བྱས་ཏེ་སྙིགས་དོར་བཅུད་ལེན་གྱི་སྒོ་ནས་དུས་རབས་ཀྱི་རེ་བ་དང་མཐུན་པ་བྱས་ཏེ་སྲོལ་རྒྱུན་རིག་གནས་དེར་
དུས་རབས་ཀྱི་ཁྱད་ཆོས་སྔར་ལས་ལྷག་པ་ལྡན་པ་དང་། རྫ་ཡུལ་གྱི་རང་བཞིན་དུ་དར་ཁྱབ་བྱུང་བའི་རིག་གནས་
ལ་མི་རིགས་ཀྱི་ཐུན་མོང་མ་ཡིན་པའི་ཁྱད་ཆོས་ཆེས་ཆེར་ལྡན་ཡོད་པ་ངེས་པར་རྟོགས་དགོས། །
ང་ཚོས་ཡུལ་སྲོལ་གོམས་གཤིས་དེའི་ཕྱིར་དཀའ་ངལ་ཁྱད་དུ་བསད་པ་དང་ངལ་བ་དང་དུ་བླངས་ནས་
འཇིག་རྟེན་གྱི་སྐྱེ་བོ་ཀུན་ལ་རྩ་ཚེའི་རིན་ཆེན་མུ་ཏིག་ལྟ་བུ་དེ་ལྗོངས་ནང་ཁུལ་ཙམ་མ་ཟད་ལྗོངས་ཕྱི་རོལ་དུ་དྲིལ་
བསྒྲགས་བྱ་རྒྱུའི་འགན་འཁྲི་རང་གཞན་ཀུན་ལ་ཡོད་པ་ཤེས་སུ་འཇུག་དགོས། །
ད་ལམ་དེབ་འདིའི་ནང་འཁོད་པའི་རྫ་ཡུལ་བའི་ཡུལ་སྲོལ་གོམས་གཤིས་གཅིག་པུ་ཙམ་མིན་པར་ཡུལ་དེའི་
གྲགས་ཅན་གནས་རི་དང་། རྩ་ཚེའི་གནའ་ཤུལ་དགོན་པ་ཁག་གཅིག རྒན་རབས་ཉམས་ཞིབ་ཅན་གྱི་ཤོད་པའི་
ལུང་པའི་ས་དབྱིབས་ཆགས་ཚུལ། གདུང་རྒྱུད་ལྡན་པའི་སྒོམ་པ་གྲགས་ཅན་གྱིས་བྲིས་པའི་བསང་མཆོད་ཡི་གེ
ཡུལ་གྲུ་དེ་ནས་འཁྲུངས་པའི་གྲགས་ཅན་མི་སྣ་ཁག་གཅིག བགྲེས་སོང་གི་ངག་ཐོག་ནས་གྱེར་པའི་སྙན་ཞིང་
འཇེབས་པའི་གཏམ་བཤད་སྣ་ཚོགས་དང་གོ་དོན་ཟབ་ཅིང་སྣ་མང་ཕུན་སུམ་ཚོགས་པའི་བྲོ་ཚིག་ཁག དར་
གཞོན་རིག་པ་སྨྲ་བ་རྣམས་ཀྱི་ངག་ནས་ཕྱུང་བའི་གོ་བདེ་ཞིང་ཡིད་ལ་འཇགས་སླ་བའི་གཞས་ཚིག་ཁག བློ་རིག་
གསལ་བ་དག་གི་ངག་ལས་བྱུང་བའི་མཛའ་གཞས། བག་སྟོན་སྐོར་གྱི་ཉམས་མྱོང་རྒན་པོའི་ཤོད་རྒྱུན་ཁག
གཞན་ཡང་གནས་རི་མ་ཡིན་པའི་རི་མིང་དང་ས་མིང་ངོ་མཚར་ཅན། ཡུལ་ལུང་དེར་འཚོ་བ་སྐྱེལ་མཁན་གྱི་བློ་
རྩལ་ལས་བྱུང་བའི་ཐོན་སྐྱེད་ཡོ་ཆས་དེ་དག་གི་མིང་དང་བཟོ་སྟངས། ཡུལ་ལུང་དེའི་ཐུན་མོང་མ་ཡིན་པའི་ཟས་
རིགས་ཡ་མཚན་ཅན་གྱི་མིང་དང་ཡོང་ཁུངས། ཡུལ་ལུང་དེ་གཅིག་པུར་ཐོན་པའི་ངོ་མཚར་ཅན་གྱི་འབྲུ་རིགས་
ཁག་གཅིག ཁང་པ་རྒྱག་སྟངས། རླུང་རྟའི་སྐོར། བསང་མཆོད་འབུལ་སྟངས། སྦྲང་རྩིའི་སྐོར། རྫོབ་ཀྱི་སྐོར།
རྒྱ་གར་མེ་ཏོག་གི་བྱུང་བ། སྔ་ལྟས་བརྩི་སྟངས་སོགས་ངོ་སྤྲོད་བྱས་ཡོད་པས་ཀློག་པ་པོ་རྣམས་ཀྱིས་དོ་སྣང་ཡོད་པ་
ཞུ་རྒྱུ་དང་ཆབས་ཅིག སྐྱེ་བོ་སྔར་ལས་མང་བ་ཞིག་གིས་ང་ཚོའི་ལུང་པ་ཤེས་རྟོགས་དང་། ལུང་པའི་ཡུལ་སྲོལ་
གོམས་གཤིས་དོ་སྣང་། ཐུན་མོང་མིན་པའི་ལག་ཤེས་ལ་ཉམས་ཞིབ། སྲོལ་རྒྱུན་གྱི་ཕུལ་བྱུང་རིག་གནས་དེ་དག་
མི་རིགས་གཞན་གྱི་རིག་གནས་དང་སྦྲེལ་ཏེ་ཡུལ་ཁམས་དང་མི་རིགས་མི་འདྲ་བའི་བར་གྱི་མཛའ་གྲོགས་ཀྱི་ཕྱག་
ཟུང་བརྐྱང་རྒྱུའི་རེ་སྨོན་ཞུ་བཞིན-ད།
ད་ལམ་དཔེ་དེབ་འདི་ལས་བོད་ལྗོངས་ཉིང་ཁྲི་ས་ཁུལ་རྫ་ཡུལ་གྱི་ཡུལ་སྲོལ་གོམས་གཤིས་ངོ་སྤྲོད་ཞུས་པ་
འདི་མཁས་པ་མགུ་བའི་གཟིགས་མོར་མ་འགྱུར་ཡང་རང་མཉམ་སྐྱེ་བོ་རྣམས་བློ་ཡིད་ཚིམ་པའི་ཡུལ་སྲོལ་གོམས་
གཤིས་དང་འབྲེལ་བའི་མ་དེབ་གཅིག་ཏུ་འགྱུར་རྒྱུའི་རེ་བ་དང་ཆབས་ཅིག་རྫ་ཡུལ་གྱི་ཐུན་མོང་མིན་པའི་གོམས་



སྲོལ་འདི་ཉིད་སུག་འབྲིའི་ཐང་དཀར་གྱི་གཤོག་རྩལ་ལ་བརྟེན་ནས་ཐག་རིང་རི་ཁུག་ནས་ས་མཐོ་དང་ས་མཐོ་
ནས་འཛམ་གླིང་ཕྱོགས་སུ་འཕུར་སྐྱོད་བྱེད་ཁུལ་ལགས་ཀྱང་ལོ་རྒྱུས་ཤིན་ཏུ་རིང་བ་དང་། རྩ་ཚེའི་དཔྱད་གཞིའི་
ཡིག་རིགས་དཀོན་པ། བློ་འདྲི་ཡུལ་གྱི་མི་སྣ་དཀོན་ཞིང་མང་ཆེ་བ་ཡིག་རྨོངས་བ་ཡིན་པ་བཅས་ལ་རྟེན་ཡུལ་ལུང་
གི་ཕྱོགས་གང་ཅིའི་ཐད་ད་དུང་ལེགས་བསྡུས་དང་རྒྱས་བཤད་མ་ཐུབ་པའི་དངོས་པོ་ཁག་གཅིག་ལུས་ཤས་ཆེ་བས་
རྒྱ་ཆེའི་ཀློག་པ་པོ་དང་ཁྱད་པར་དུ་མཁྱེན་དཔྱོད་མཆོག་ཏུ་ཡངས་པའི་ཤེས་ལྡན་པ་ཚོས་དགོངས་འཆར་ལྷུག་རྩོལ་
ཡོད་པ་ཞུ།
གསལ་བཤད་ཞུ་དགོས་པ་ཞིག་ལ་དེབ་འདིའི་ནང་དུ་ཡུལ་ལུང་སོ་སོའི་སྐད་ཆ་ཤོད་སྟངས་མི་འདྲ་བ་ཁག་
ལ་བརྟེན་ནས་རྒྱུན་སྤྱོད་ཡི་གེ་སྤྱོད་སྟངས་ཡང་མི་འདྲ་བ་ཡོད་དེ་དཔེར་ན། ཁ་དཔེ་དང་གཏམ་དཔེ་གཉིས་ཀྱི་
དོན་ནི་བོད་རྒྱ་ཚིག་མཛོད་ཆེན་མོ་དང་དག་ཡིག་གསར་བསྒྲིགས་ལས་གཅིག་མཚུངས་ལྟ་བུ་འཁོད་འདུག་མོད།
འོན་ཀྱང་རྫ་ཡུལ་གྱི་ལུང་པའི་ཤོད་སྟངས་ལ་ཁོ་བོས་དེ་གའི་རྒན་གཞོན་མང་པོར་བཀའ་འདྲི་ཡང་ཡང་ཞུས་པ་དང་
ཁོ་བོ་ཆུང་དུས་ནས་ས་ཆ་དེ་གར་སྐྱེ་འཚར་བྱུང་བ་ཡིན་སྟབས་དཔྱད་ཁུལ་ཅི་ནུས་བྱས་རྗེས་དེ་གཉིས་ལ་ཁྱད་པར་
ཡོད་དེ་ཁ་དཔེ་ཞེས་བརྗོད་ཚེ། དཔེར་ན། མི་དགའ་ན་ཆོས་ཡིན། ཕ་མ་དགའ་ན་དྲིན་ཡིན། ཉི་མར་རྒྱབ་མ་
བསྟན། ཕ་མར་ངོ་མ་ལོག མི་རྒས་ན་ཁྱིམ་དྲན། བྱ་རྒས་ན་ཚང་དྲན། ཞེས་པ་ལྟ་བུའོ། །གཏམ་དཔེ་ཞེས་
བརྗོད་ཚེ། དཔེར་ན། བྱ་ཞིག་ཡོད་པ། བྱིའུ་ཞིག་ཡོད་པ། རྒུམ་འབུ་འཐུ་བ། རྒུན་འབུ་བྲེ་གང་ལོན། བྲེ་གང་
ཆང་བཙོས། ཆང་བཙོས་ནས་ཨ་དབྱི་སྐུ་མོ་མགྲོན་འབོད། ཨ་དབྱི་སྐྱ་མོ་ཆང་འཐུང་ནས་སྐྱུག སྐྱུག་པ་ཨོ་ཡོས་
ལྡག ཨོ་ཡོ་གྲེ་བས་འགག གྲེ་ཟེ་བས་བཀོག མགར་བ་མཐེ་ཚིགས་ལོག རྒྱུག་མཁན་མི་རག་སྦལ་པ་རྒྱུག
སྦལ་པ་ངར་རྡུང་རྡོ་ལ་རྒྱག ཧམ་མཁན་མི་རག་ཨ་བྲས་ཧམ། （ཧམ་ཞེས་པར་འཇིབ་རྒྱབ་པའམ་ཡང་ན་རྭ་
རྒྱག་པར་ཟེར) ཨ་བྲའི་ཨོག་ཚོམ་མེས་འཚིག ཨ་བྲ་ག་ཐལ། ཨ་བྲ་རྩིག་གསེང་འཛུལ་ཐལ། རྩིག་གསེང་ག་ཐལ།
རྩིག་གསེང་སྤོ་ཐོས་བཀག་ཐལ། སྤོ་ཐོ་ག་ཐལ། རྩིག་གསེང་རྩྭ་སྐྱེ་ཐལ། རྩྭ་ག་ཐལ། རྩྭ་མཛོ་མོས་བཟས་ཐལ།
མཛོ་མོ་ག་ཐལ། མཛོ་མོ་ལ་བརྒྱབ་ཐལ། ལ་ག་ཐལ། ལ་ཁ་བས་བཞག་ཐལ། ཁ་བ་ག་ཐལ། ཁ་བ་ཉི་མས་
བཞུར་ཐལ། ཉི་མ་ག་ཐལ། ཉི་མ་སྤྲིན་གྱིས་སྒྲིབ་ཐལ། སྤྲིན་ག་ཐལ། སྤྲིན་རླུང་གིས་གཏོར་ཐལ། རླུང་ག་
ཐལ། རླུང་རྒྱ་གར་རྒྱལ་པོས་ས་བཅུད་གསོ་ཐལ། ཞེས་པ་ལྟ་བུའོ། །སྤོ་ཐོ་ཞེས་པ་ནི་རྩྭ་སྐྱེ་སའི་སྤང་སྒོར་སྒོར་
ཆུང་ཆུང་བཀོག་པ་དེར་བརྗོད།
དེ་ཡང་སྲིད་ཇུས་རྟ་བདུན་དབང་པོ་ས་གཞི་གང་སར་འཕྲོས་ནས་དགེ་མཚན་སྟོང་གི་མེ་ཏོག་རྣམ་པར་
བཞད་པའི་བཀྲ་ཤིས་དུས་བཟང་འདིར་རྫ་ཡུལ་གྱི་ཡུལ་སྲོལ་གོམས་གཤིས་སྐོར་བྲིས་པ་འདི་ཡང་ཤེས་དམན་
བདག་གིས་སྤྲོ་བའི་ཡིད་ཀྱི་མེ་ཏོག་རབ་ཏུ་བཞད་དེ་དགའ་མགུའི་སེམས་ཀྱི་དབུས་ནས་བབ་ཅོལ་ཚིག་གི་ཕྲེང་བ་
ཞིག་ཕུལ་བ་ལགས་ན་ཀློག་པ་པོས་དགྱེས་གཟིགས་ཡོད་པ་ཞུ།
སརྦ་དཱ་ཀ་ལྱཱ་ཎི་བྷ་ལཱ་ཏུ། དུས་ཐམས་ཅད་དུ་དགེ་ལེགས་སུ་གྱུར་ཅིག



ལེའུ་དང་པོ། དཔེ་རྙིང་དུ་འཁོད་པའི་རྫ་ཡུལ་
ལུང་པའི་ཆགས་ཚུལ་གྱི་སྐོར།
ས་བཅད་དང་པོ། རྫ་ཡུལ་ཆགས་ཚུལ་རྒྱུ་མཚན་དཔེ་དང་སྦྱར་ཚུལ་འཆད་པ།
དེ་ཡང་རྫ་ཡུལ་ཞེས་པ་དེ་ལ་སྔ་མོའི་ཡིག་རྙིང་ལས་རྫགས་འདི་ལྟར་བྲིས་བ་ལས་ད་ཆའི་འབྲི་སྟངས་ལྟར་རྫ་
ཞེས་བྲིས་པ་མཐོང་རྒྱུ་མེད། བོད་རབ་བྱུང་བཅུ་གཅིག་པའི་སྐབས་སྡེ་སྲིད་སངས་རྒྱས་རྒྱ་མཚོས་མཛད་པའི་
《བིཌཱཡ་སེར་པོ》ལས། བར་ཁམས་ལྷོ་བརྒྱུད་ཀྱི་མཐའ་མོན་རྫགས་ཡུལ་གྱི་ལུང་པའི་མགོ་བོ་ཡིན་པས་ན་མགོ་
ཡུལ་དུ་གྲགས་པ་ཞེས་པའི་ནང་རྫགས་ཞེས་འཁོད་ཡོད་པ་དང《ཡི་དམ་དགོངས་འདུས》ལས། གནས་མཆོག་
སྦས་ཡུལ་རྫོགས་དེ་ཡི། ཆགས་ཚུལ་ཆ་ཤས་བརྗོད་པ་ནི། ལུང་སྨད་ཧོམ་བཟར་འདྲ་བ་ལ། སྒྲུབ་པའི་ཕུག་པ་
དགུ་ཡོད་ཅིང་། ཕྱག་རྗེས་སྐུ་རྗེས་ཞབས་རྗེས་སོགས། རྫོགས་ཡུལ་སྦས་གནས་ས་གནད་དུ། མཆོད་རྟེན་ཁྲི་
འཕང་དགུ་པ་བརྩེགས། དེ་ཉིད་མཁའ་འགྲོ་ལྷ་སྲིན་རྣམས། ཨར་པོར་བསྐུར་ནས་རྒྱ་གར་ནག གནས་ཆེན་
སུམ་ཅུའི་ས་སྣ་དང་། རྡོ་སྣའི་སྤུངས་ནས་སྦས་པ་ཡིན། དེའུ་འབུར་མཐོང་གྲོལ་རིན་པོ་ཆེ། ངོ་མཚར་ཆེ་བ་དེ་
ན་ཡོད། འདི་ཡི་དཀར་ཆག་རྒྱས་པ་ནི། ལྷ་མོའི་བྲག་ལ་གཏེར་དུ་སྦས། ཞེས་དང་། ཡང་དེ་ཉིད་ལས། ཁྱད་
པར་རྫགས་མགོ་བུ་གཙངས་སྦས་པའི་གནས། རྫོགས་སྟོད་རྐན་གཉེར་ཆུ་སྲིན་ཁ་གདང་འདྲ རྫགས་སྨད་
ཏིང་མོ་ལོང་ཀའི་དབྱིབས་སྒྱུར་འདྲ ཞེས་པའི་ནང་རྫགས་མ་གཏོགས་བྲིས་སྲོལ་མེད། ཡང་ཁག་གཅིག་གིས་
ལུང་པ་དེར་རྫབ་མང་པོ་ཡོད་པས་རྫབ་ཡུལ་ཞེས་འབོད་སྲོལ་ཆགས་པ་རེད་ཅེས་ཤོད་མཁན་ཡོད་ཀྱང་དེ་ཙམ་གྱིས་
ཁུངས་རྙེད་དཀའ། འོན་ཏེ་རྫག་ཅེས་པར་རྫག་ཏོ་དང་རྫག་རྫོབ་ཅེས་འབྲི་སྲོལ་མཐོང་རྒྱུ་ཡོད་པ་ལས་དེ་མིན་
རྫགས་ཞེས་པ་ཐད་ཀར་དོན་གང་ཡིན་མིན་མཐོང་རྒྱུ་དཀོན། གལ་ཏེ་རུས་རྒྱུད་ཀྱི་མིང་ཡིན་ན་དོན་གོ་རྒྱུ་མེད་པ་
རུས་རྒྱུད་ནང་མང་དུ་མཐོང་ངོ། 《ཡི་དམ་དགོངས་འདུས》ལས། དེ་ཡང་མ་ཧཱ་གུ་རུ་ཆེན་པོའི་ཞལ་ནས༔ ཨེ་
མ་མ་འོངས་འགྲོ་བ་འདུལ་བའི་གནས་ཆེན་མང་དུ་ཡོད་ཀྱང སྔོན་སངས་རྒྱས་འོད་སྲུང་གི་དུས་སུ་སངས་རྒྱས་
ཉིད་ཀྱིས་ཞབས་བཅག་པ་དང་པདྨ་བདག་ཀྱང་འགྲོ་བའི་དོན་དུ་དྲི་མེད་པད་ཕྲེང་བྱ་བར་སྤྲུལ་ནས་སྒྲུབ་པ་བྱས་
པའི་གནས་ཞེས་དང་། དེ་ཉིད་ལས། དབྱིབས་ནི་མེ་ཏོག་པདྨ་ཁ་ཆེ་(ཕྱེ) འདྲ གངས་རི་ཆེན་པོ་དགུ་འདུས་
བྲག་རིའང་དགུ ལུང་པའི་མགོ་ནི་པདྨ་བཀོད་ལ་གཏད༔ སྨད་ནི་ལྕགས་སྒོ་ཤིང་སྒོ་ཆུ་བོའི་སྒོ རྒྱ་གར་བྱང་



ཤར་མི་ནུབ་མི་ནམ་དང་ མ་གུ་ཏ་ཡི་ཡུལ་ལ་གཏད་པ་ཡོད༔ རི་བོ་སོ་མང་འདྲ་བས་ཕྱི་ནང་སྐོརཿ རྩེ་མོ་
གངས་རི་སྲིན་པོའི་མཆེ་བ་འདྲ དེ་འོག་རྫ་བྲག་སྟག་སེང་འཛིང་པ་འདྲ དེ་འོག་ནགས་བྲག་དྲེད་དོམ་རྩེ་བ་
འདྲ༔ ལུང་དབྱིབས་གཡག་གི་ལྤགས་པ་བརྒྱངས་པ་འདྲ རྫོགས་སྟོད་རྐན་གཉེར་ཆུ་སྲིན་ཁ་གདང་འདྲ༔ དེ་
ལ་ངོ་མཚར་སྒྲུབ་གནས་བཅུ་གསུམ་ཡོད༔ རྫག་རྐེད་མཁལ་མ་མགོ་ལྕོག (གཏུག) བྱས་པ་འདྲ དེ་ལ་ཡ་
མཚན་ཆེ་བའི་གནས་ལྔ་ཡོད རྫག་སྨད་ཏིང་མོ་ལོང་ཀའི་དབྱིབས་སྒྱུར་འདྲ དེ་ལ་མཆོག་ཏུ་ཆེ་བའི་གནས་
དགུ་སྦསཿ ཁྱད་པར་རྫག་མགོ་བུ་གཙངས་སྦས་པའི་གནསཿ རྒྱལ་མཚན་ཏོག་འདྲ་འབྲོང་གི་རྭ་གཉིས་འདྲ
དེ་ན་སྒྲུབ་ཕུག་མཚོ་ཡི་ཡ་མཚན་ཅན སྐུ་གསུང་ཐུགས་རྟེན་རང་བྱོན་རྩ་ལྔ་དང་ སྐུ་ཕྱག་ཞབས་རྗེས་བརྗོད་
འདས་གྲངས་མེད་ཡོད༔ དེ་ལས་ལ་བརྒལ་སྦས་ཡུལ་ཤར་སྒོ་ཡིན༔ འདི་ཡི་ལམ་ཡིག་ལུང་བསྟན་གནས་ཡིག་
བཅས རྫག་གི་འབྲང་གནས་བྲག་གི་ཡང་རྫོངས་ཕུག ཕ་ཝང་འབྲོང་བུ་ཉལ་འདྲའི་འོག་ཏུ་སྦས སྲུང་མ་
མོན་བདུད་གནོད་སྦྱིན་སྤུན་ལྔ་ཡིན འདི་ཉིད་འདོན་དུས་སྲུང་མ་གསོལ་ཀ་བྱཱ ཁྱད་པར་འབྲོག་གནས་
མཆེད་ལ་གསོལ་ཁ་བཏང་ དེ་ཚེ་བུ་མོ་ཕག་ལོ་མ་གཅིག་ལ༔ དར་ནག་གཡབ་བཅུག་གསེར་སྐྱེམས་ཕུད་བདུན་
མཆོད བུ་མོ་གཙང་མས་རས་ཀྱི་གོས་གྱོན་ལཿ དར་སྣའི་ཐོད་བཅིངས་བསང་བཏང་གངས་ཕུད་ཕུལཿ རབ་
ན་འབྲི་ཕག་དག་གིས་གསོལ་ཁ་བཏང་ ཡང་ན་དཀར་འབྲུ་བདུན་ལ་འབྲི་གཟུགས་བཅོས དར་ཟབ་བརྒྱན་
ལ་འབྲོག་གནས་ལྔ་ལ་ཕུལཿ འབྲུ་ནག་བདུན་ལ་ཕག་གཟུགས་ལེགས་པོར་བཅོས ཤ་ཁྲག་བཅས་པས་མོན་
བདུད་མཆོད་ལ་འདོན ཞེས་དང་ཡང་། 《ཡི་དམ་དགོངས་འདུས》ལས། དེའི་ནུབ་ཕྱོགས་རྫག་མཚམས་
ཀླུང་གི་ཡུལ ལུང་སུལ་ཞིག་ཏུ་ངོ་མཚར་མཚན་མ་སྟེ རྗེ་བཙུན་སྒྲོལ་མའི་སྤྲུལ་པ་རྒྱ་གར་ཤརཿ སུ་ཀ་སིདྡྷི་
ཞེས་པའི་གསང་ཆབ་ལས རྒྱ་གར་མེ་ཏོག་པདྨ་ཁ་ཆེ་འཁྲུངསཿ དེ་ལ་མཁའ་འགྲོ་འབུམ་ཚོ་ཕྲག་བྱེ་བ དུས་
གསུམ་རྟགས (རྟག) གནས་དྲི་ཟའི་བུ་མོ་བདུན གླུ་དབྱངས་ལེན་ཅིང་དུས་བཟང་བསྐོར་བ་བྱེད ཀི་ཀི་
རི་རི་ལ་སོགས་ལྷ་མོ་ནི༔ བཅུ་གསུམ་ཁྲུས་གསོལ་སྤྲིན་གསེབ་སྐུ་དངོས་བསྟན༔ ཁྱད་པར་དུས་བཟང་སྐབས་སུ་
འཕགས་པ་ཡི གནས་བརྟན་ཆེན་པོ་ཡན་ལག་འབྱུང་སྤྱོད་ཅིང༔ དུས་འཇུག་མཛད་སྐབས་ན་བུན་འཇའ་
ཚོན་འཁྲུག སྐལ་ལྡན་རྣམས་ཀྱིས་ངེས་པར་མཇལ་བར་ཡོད དེ་ནི་གཞན་གྱི་མེ་ཏོག་ཕལ་པ་དང ཅི་ཕྱིར་
མི་འདྲ་མ་འོངས་སེམས་དཔའ་འཁྲུངས༔ འདི་ཡི་ཁ་བྱང་རྒྱས་པ་འབྲོག་གཏེར་གྱི གནས་ཆེན་ཁ་བྱང་ཟླ་ལ་
སྦས་ཡོད་པསཿ གཞན་ལ་མི་སྤེལ་གསང་བར་བྱ་བའི་གནད མེ་ཏོག་དེ་ཡི་ཕྱོགས་བཞིར་སྒྲུབ་ཕུག་བཞི རང་
བྱོན་ཕྱག་ཞབས་རྗེས་དང་ངོ་མཚར་བའི གཏེར་ཆུ་གཏེར་ཁ་ཡོད་ཀྱང་གཞན་དུ་གབ དེ་ནས་ཡང་དག་
བཤད་བྱ་བཿ ཁྱད་པར་འཕགས་པ་སྦས་པའི་གནསཿ རྫགས་ཡུལ་གངས་ཀྱི་ར་བ་ནི༔ ཤར་གྱི་སྒོ་སྲུང་རོང་
བཙན་ཡིན༔ ལྷོ་ཡི་སྒོ་སྲུང་རྫོགས་ཀྱི་བདུད༔ ནུབ་ཀྱི་སྒོ་སྲུང་འབྲོག་གནས་བདུན བྱང་གི་སྒོ་སྲུང་ཀླུ་བཙན་
ཡིན ལུང་པའི་མགོ་ནི་རྫོགས་མགོ་བུ་རྫོངས་ལ་གཏད་པ ལུང་པའི་སྨད་ནི་སྨར་ཡུལ་མོན་སྨད་ལ་གཏད་པ
ལུང་པའི་རྐེད་པར་ཀླུང་དང་རྫོགས་ཆེན་གྱི་བར་ཏེ སྨད་རྐམ་པ་འདྲ་སྟེ་འཕྲང་དོག་པཿ སྟོད་སླ་ང་འདྲ་སྟེ་



མཐིལ་ཡངས་པཿ རི་མགོ་ཐམས་ཅད་གངས་རིས་བསྐོར་ཏེ་ཤེལ་གྱི་མཆོད་རྟེན་འདྲ་བཿ དེ་འོག་ཐམས་ཅད་རྫ་
སྤང་འདྲེས་པས་སྟག་གི་ལྤགས་རློན་བརྒྱང་བ་འདྲ་བ༔ དེ་འོག་ཐམས་ཅད་བྲག་དང་ནགས་རོང་གཟེང་སྟེ་
མཚོན་ཆའི་སྒྲོམ་བུ་ཁ་ཕྱེས་པ་འདྲ་བ༔ རི་ཀླུང་ཐང་གསུམ་ཐམས་ཅད་ནགས་ཚལ་དངཿ སྐྱེད་མོའི་ཚལ་དང
ཤིང་ཐོག་སྣ་ཚོགས་ཏེ༔ མ་རྨོས་པའི་ལོ་འབྲས་འདྲ་བ༔ དེ་དག་ཐམས་ཅད་དུ་རྡོ་དང་། ས་ཞག དབང་ལག་
ར་མོ་ཤ ལ་ཕུག ལྷ་གླེང༔ ཐ་རམ་ན་རམ་སྐྱིད་དཀར་ཁྲེ། ཙིཙི། སུ་སུ། ལ་བ། འབའ་ཟན། ཤ་འབའ།
སོགས་ཞེས་དང་། ཡང་དེ་ཉིད་ལས། དེ་ཡང་ལུང་པ་དེའི་དབྱིབས་ནི་སྲིན་མོ་གན་རྐྱལ་དུ་ཉལ་བ་འདྲ་སྟེ ཀླུ་
རྫོགས་གཉིས་ཀྱི་བར་དུ་ཡོད་པའོ༔ དེའི་སྒོ་ན་མེ་ཏོག་པདྨ་ཁ་ཆེ་བ་འཁྲུངས་པའི་ལུང་པའི་ཕུ གངས་ལ་ཡི་གེ་
ཨ་འདྲ་བ་ཅིག་ཡོད་པ་དེ་ལ་འགྲོ་བར་བྱའོ ཞེས་གསུངས་པར་གཞིགས་ན་རྫ་ཡུལ་ལུང་པའི་སྟོད་སྨད་བར་
གསུམ་གྱི་གྲུབ་སྟངས་འདི་ལས་རགས་ཙམ་ཤེས་སུ་འཇུག་པར་བྱའོ། །
2010ལོར་ཕྲན་གྱིས་བྲིས་པའི《གསང་སྔགས་ཆོས་གླིང་གི་ལོ་རྒྱུས་དབྱར་ཐོག་མའི་འབྲུག་སྒྲ》ལས།
མཇུག་ཏུ་རྫ་ཡུལ་སྐོར་ཕྲན་བུ་འབྲི་ཁུལ་བྱས་ཡོད། འོན་ཀྱང་དེར་འཐད་མིན་སྐོར་ང་ལ་གླེང་བརྗོད་མཁན་གཅིག་
ཀྱང་མ་བྱུང་སྟབས་གུས་པས་སྙིང་ཁོང་ཆུ་ལས་གྲང་བའི་ཡིད་མ་བདེ་བ་ལྟ་བུར་གྱུར་གྱིན་མཆིས། གང་ལགས་ཤེ་
ན། སྐྱེ་ཁུངས་རྫ་ཡུལ་ནས་ཡིན་པའི་བོད་ཀྱི་ས་གནས་གང་སར་སློབ་ཆེན་ཐོན་ནས་ཤེས་ཡོན་གྱི་གཤོག་རྩལ་ལ་
བརྟེན་ཏེ་ལས་ལ་གཞོལ་མཁན་རིག་པ་སྨྲ་བ་མང་པོ་ཡོད་ཀྱང་ཁོང་ཚོས་ང་ཚོའི་ལུང་པའི་ལོ་རྒྱུས་དང་དེ་བཞིན་ཕ་
ཡུལ་གྱི་ཐུན་མོང་མིན་པའི་རིག་གནས་དེ་དག་སྐོར་མ་བྲིས་པ་གང་ཡིན་མིན་བདག་དོགས་པའི་གནས་སོ། ། །
གཞན་ཡང་། གོང་གི་དགོངས་འདུས་ལས་འཁོད་པ་ལྟར་ན། གཤམ་དུ་གུས་པས་རེ་ཟུང་བྲིས་པ་གཤམ་
གསལ། །
སྣང་བ་མཐའ་ཡས་ཐུགས་ཀའི་ས་བོན་ཧཱུཾ། འོད་འཕྲོས་དྲི་མེད་མདངས་ལྡན་མཚོར་ལྷུངས་བས།
ལེགས་འཁྲུངས་མཚན་དཔེའི་ངོ་མཚར་དཔལ་འབར་བའི། པདྨ་འབྱུང་གནས་བདག་བློའི་ཡིད་མཚོར་རོལ།
དེ་ཡང་ལྷོ་འཛམ་གླིང་དབྱིག་འཛིན་སྒེག་མོའི་ཕང་བ་འདི་ན་སངས་རྒྱས་བྱང་སེམས་དང་དེའི་སྤྲུལ་པ་དུ་
མ་ཞིག་བྱོན་པ་རྣམས་ཀྱི་ངོ་མཚར་བའི་མཛད་པ་དང་ཕྱི་རབས་ཀྱི་གདུལ་བྱ་རྣམས་ལ་ཐུགས་རྗེའི་ནུས་པ་བླ་ན་
མེད་པ་ཞིག་ལས་དེ་དུས་གང་ཟག་གིས་གནས་བྱིན་གྱིས་བརླབས་ཤིང་། ཕྱིས་དུས་ན་གནས་ཀྱིས་གང་ཟག་བྱིན་
གྱིས་བརླབས་པའི་རྟགས་སུ་རྣལ་འབྱོར་སྐལ་བ་དང་ལྡན་པ་དག་ཉམས་རྟོགས་ཀྱི་བོགས་བསྐྱེད་ཆེ་བ་སོགས་ཡོང་
དང་ཡོང་བཞིན་ཡོད། དཔེར་ན། དབུས་ན་ཐུབ་པའི་གནས་རྡོ་རྗེ་གདན། ཤར་ན་འཇམ་དབྱངས་ཀྱི་གནས་
རི་བོ་རྩེ་ལྔ། ལྷོར་སྤྱན་རས་གཟིགས་ཀྱི་གནས་རི་བོ་ཏཱ་ལ། ནུབ་ཏུ་མཁའ་འགྲོའི་གནས་ཨོ་རྒྱན་ཡུལ། བྱང་དུ་
རིགས་ལྡན་གྱི་གནས་ཤམ་བྷ་ལ་སྟེ་འཛམ་གླིང་གནས་ཆེན་ལྔ་དང༌། ཡང་རྒྱུད་སྡེ་རྣམས་སུ་ཡུལ་ཉེར་བཞི།
གནས་སུམ་ཅུ་རྩ་གཉིས་སོགས་གསུངས་ཡོད་པ་མ་ཟད་རང་ཅག་བོད་ཁ་བ་གངས་ཅན་འདི་ཡང་ལྷ་མཆོག་སྤྱན་
རས་གཟིགས་ཀྱིས་བྱིན་གྱིས་བརླབས་ཤིང་སློབ་དཔོན་པདྨ་འབྱུང་གནས་སོགས་མཁས་གྲུབ་དུ་མས་ཞབས་ཀྱིས་



བཅག་པའི་གནས་གྲངས་ལས་འདས་པ་ཡོད་མོད། དེ་ལས་ཁྱད་པར་ཡི་དམ་དགོངས་འདུས་ལས་ལུང་གིས་
བསྔགས་པ་ལྟར། ཡར་ཀླུང་གཙང་པོ་ཁུག་ཆེན་གསུམ་དུ་གནས་པའི་བར་ན་སྦས་པའི་གནས་རྫགས་ཡུལ་ཞེས་
པ་སྟེ། དེ་ནི་བོད་ཀྱི་དབུས་ལྷ་ས་ནས་ཤར་ལྷོའི་མཚམས་ཀྱི་གངས་རི་ལ་གཏད་ཅིང་རྡོ་རྗེ་གདན་གྱི་བྱང་སྨད།
དེ་ཡང་དགེ་ཚུལ་གྱི་ཚིག་ལེའུར་བྱས་པ་ལས། ཨུ་ཤི་རི་ཞེས་བརྗོད་པ་ཡི། རི་བོ་མུན་པ་ཅན་ནི་བྱང་། ཞེས་རྡོ་རྗེ་
གདན་ནས་བྱང་གི་ཕྱོགས་དཔག་ཚད་འགའ་ཞིག་འདས་པའི་སར་རི་བོ་མུན་པ་ཅན་ཞེས་བྱ་བ་དང་དེའི་ཉེ་
འཁོར་གྱི་གནས་རྣམས་ལ་མཐའ་འཁོབ་ཀྱི་ཡུལ་ཞེས་གསུངས་པ་བཞིན་སྤྱིར་ན་བོད་འདི་ཉིད་ཀྱང་དབུས་རྡོ་རྗེ་
གདན་ནས་བརྩིས་ན་ཡུལ་མཐའ་འཁོབ་ཡིན་རུང༌། 《དགོངས་འདུས》ལས། བོད་ཀྱི་ཤར་ལྷོའི་གངས་གཏད་
མོན་ཡུལ་ཞེས་སོགས་གསུངས་ཡོང་དུས་མཐའ་འཁོབ་ལས་ཀྱང་མཐའ་འཁོབ་ཀྱི་གནས་ཡིན་པ་གསལ་ཞིང་འོན་
ཀྱང༌། སྔོན་མི་རྣམས་ཚེ་ལོ་ཉིང་ཐུབ་པའི་སྐབས་སངས་རྒྱས་འོད་སྲུང་འཇིག་རྟེན་ཁམས་སུ་བྱོན་པའི་ཚེ་གནས་
འདིར་ཞབས་ཀྱིས་བཅགས་པ་དང་སློབ་དཔོན་བཀའ་དྲིན་ཅན་ཁོང་ཉིད་ཀྱིས་འགྲོ་བའི་དོན་དུ་དྲི་མེད་པད་ཕྲེང་
བྱ་བར་སྤྲུལ་ནས་སྒྲུབ་པ་བྱས་པའི་གནས་ཡིན་པར་ལུང་གིས་ཟིན་པ་མ་ཟད། སློབ་དཔོན་སྐུ་དངོས་སུ་བོད་དུ་
བྱོན་རྗེས་ཞབས་བཅག་བྱིན་གྱིས་བརླབས་ཤིང་ཟབ་གཏེར་ཡང་སྦས་གནང་མཛད་པ་དགོངས་འདུས་ལ་གསལ་
བས་གནས་ཁྱད་པར་ཅན་ཞིག་ཡིན་པ་གོར་མ་ཆག དུས་ལ་བབས་དུས་སྨོན་ལམ་དང་ལས་འབྲེལ་ཅན་གྱི་གང་
ཟག་གིས་གནས་སྒོ་འབྱེད་པ་སོགས་སྲིད་པ་ལས་བདག་ཅག་དམུས་ལོང་མཛུབ་མོ་གར་གཏད་ཀྱིས་ཅི་ལ་ཡོང་སྟེ། །
ལུང་ཚིག་དངོས་བསྟན་རྣམས་ཕལ་ཆེར་མི་གོ་བ་མེད་པས་འགྲེལ་བཤད་བྱེད་མི་དགོས་པ་འདུག་ལ་གལ་ཏེ་བྱེད་
དགོས་པ་ཡོད་ནའང་ཡུལ་དངོས་ཆ་རྒྱུས་ཆེན་པོ་མེད་པ་དང་། ཤེས་རྒྱ་ཆུང་བས་ཇི་བཞིན་ཡོང་དཀའ་བ་མ་ཟད།
བཀའ་རྒྱ་ཅན་ཡིན་གཤིས་བཀའ་ཆད་ཡོང་བ་ལའང་ངེས་པ་མེད་སྙམ་ནས་གོ་ཆོད་མིན་མི་ཤེས་ཀྱང་དེ་ཙམ་གྱིས་
ཆོག་པར་བྱས་སོ། །
ས་བཅད་གཉིས་པ། རྫ་དང་རྫོགས་ཞེས་པའི་མིང་ལ་ཅུང་ཟད་གླེང་བ།
རྫ་ཡུལ་ཞེས་པ་ནི་ཐད་ཀ་རྫའི་ཡུལ་ཞེས་པའི་དོན་དང་སྤྱིར་བོད་ཡིག་ནང་རྫ་ཞེས་པར་རྫ་མ་དང་རྫ་ཁོག་
ཅེས་རྒྱུ་འཇིམ་པའམ་ས་ལས་གྲུབ་པ་ཡིན་པ་དང་རྫ་རི་དང་རྫ་ཆུ་ཞེས་པའི་སྐབས་རྡོའི་དོན་ཡིན་པས་རྫ་ཡུལ་ནི་རྫ་
རི་སོགས་རྫ་ཡུལ་མཐིལ་གྱི་ས་ཆ་གང་སར་རྡོ་མང་པོ་ཡོད་སྟབས་རིམ་བཞིན་རྫ་ཡུལ་གང་སར་མིང་དེ་ལྟར་ཐོགས་
པ་མིན་ནམ་ཞེས་ཤོད་མཁན་ཡང་ཡོད། ཀུན་གྱིས་ཤེས་གསལ་ལྟར་རྫ་ནི་རྩྭ་ཤིང་སོགས་ཉུང་ངུ་ལས་མེད་ཅིང་
ཕལ་ཆེ་བ་རྫ་རྡོས་ཁེངས་ནས་ཡོད་པ་དེ་ལ་རྫ་ཞེས་བརྗོད་ཅིང་དེའི་སྐོར་དེ་སྔོན་སྤྱི་ཚོགས་རྙིང་པའི་སྐབས་རྒྱ་གར་
དུ་ཚོང་འདྲེན་དུ་འགྲོ་མྱོང་མཁན་གྱིས་ཤོད་སྲོལ་དེ་ལྟར་ཡོད་ཀྱང་ནང་དོན་ནི་དེ་ལྟར་མིན་པ་ཤེས་དགོས་པའི་
གནད་ཆེན་པོ་ཡིན་ཏེ་ སྡེ་སྲིད་སངས་རྒྱས་རྒྱ་མཚོས་མཛད་པའི་《བཻཌཱུརྱ་སེར་པོ》ལས་རྫགས་ཡུལ་ཞེས་འབྲི་



སྲོལ་སྔར་ནས་ཡོད་པ་དང་ད་དུང《 དགོངས་འདུས》ལས་རྫོགས་ཞེས་འབྲི་སྲོལ་ཡོད་པ་ལས་ད་ཆ་ལྟར་རྫ་ཡུལ་
ཞེས་འབྲི་སྲོལ་མེད་པ་དེར་རྒྱུ་མཚན་ཆེན་པོ་ཡོད་པ་ཤེས་དགོས། །
སྨྱུག་འཛིན་པས་དཔྱད་པར་གཞིགས་ན། རྫགས་ཞེས་པར་རྫ་ཡུལ་ནང་དུ་རིགས་རུས་ཤིག་ལ་ངོས་
འཛིན་ཚུལ་ཡང་ཡོད་དེ། རྫོགས་ལྟག་རུས་མ་ཚང་བ་ཞེས་ཤོད་རྒྱུན་ཡོད། དེའི་དོན་ནི་རྫགས་རྒྱུད་ཡིན་ན་
མགོའི་ལྟག་ཁུང་གི་རུས་ཚིགས་གཅིག་ཚང་མེད་ཅེས་ཤོད་རྒྱུན་ཡོད་པས་རྫོགས་ཞེས་པ་དེར་རུས་མིང་ནས་བྱུང་
བ་ཤུགས་ལ་གོ་ཐུབ་པ་དང་དེར་བརྗོད་ན་རྒྱུ་མཚན་ཡང་ཆེན་པོ་ཡོད་པར་སེམས། རྫོགས་ཡུལ་མོན་ཡུལ་ལྷོ་ཡུལ་
གསུམ་ཞེས་ཤོད་སྲོལ་ཡོད་པའི་ནང་རྫགས་འདི་འབྲི་སྲོལ་ཡོད་ཅེས་ཚོ་དྲུག་སྒོམ་པ་ཨོ་རྒྱན་ཚེ་བརྟན་གྱིས་གསུངས་
མྱོང་ཡོད། མདོར་ན། རྫགས་ཞེས་པའི་རིགས་རྒྱུད་དེར་བརྟེན་ནས་རྫ་ཡུལ་གྱི་ས་ཆ་དེར་རྫོགས་ཡུལ་ཞེས་པའི་
མིང་ནས་ཐོགས་པར་སྙམ། གཞན་ཡང་རྫ་ཡུལ་ཞེས་པར་དེ་སྔོན་རྒྱ་ཡིག་གི་ཡིག་རྙིང《ge [g#Fe 》 《རྫ་ཡུལ་
ཆོས་འབྱུང》 ཞིག་ལས་ gu g. JEE9%] , Erhji , Jig, #— >##tu 44 $ian
#, get jEE , EIJEPr #t> $] , E ། ནྟོཏྟཾ # ik #ཌོ་ p#F, TiE gi bfgt , FF HE
i ཞེས་འཁོད་ཡོད། མདོར་ན་རྒྱ་ཡིག་ནང་རྫག་གམ་ཡང་ན་རྫོགས་ཞེས་པ་རུས་རྒྱུད་ཅིག་ལ་ཟེར་ཞིང་
གསང་སྔགས་ཆོས་རྫོང་ཁོངས་སུ་གཏོགས་པ་དང་དེ་གར་ཞལ་ངོས་དོ་དམ་བྱེད་ཀྱི་ཡོད་ཅེས་པ་དང་། གོང་
གསལ a དང་ p1% ཡི་འབྲི་སྟངས་མི་འདྲ་བའི་ནང་ཕྱིས་སུ་ =] ཞེས་པ་གཏན་འཁེལ་བྱས་པ་དེར་
ཀློག་པ་རྣམས་ཀྱིས་བསམ་བློ་ཞིབ་ཕྲ་ཞིག་གཏོང་དང་ ཞེས་པར་《དེང་རབས་རྒྱ་ཡིག་ཚིག་མཛོད》ལས།
ff lif; i/] * : 80 % , # % $ th, E |:/i(2) ; tt, སོགས་འཁོད་པས་དོན་དང་པོའི་རྒྱ་ཡིག་
གི་དོན་ནི་ཞིབ་ཕྲ་ལྟ་བ་སོགས་ཀྱི་དོན་རང་ལ་གོ་རྒྱུ་ཡོད་པ་དང་། དོན་གཉིས་པའི་སྐབས་སུ་རིགས་རྒྱུད་ལ་གོ་རྒྱུ་
ཡོད་པ་རྒྱའི་རུས་མིང་ཞིག་དང་འདྲ་བའི་ཆ་ནས་མིང་དེ་ལྟར་འདོགས་ཡོད་པ་ཡིན་ནམ་སྙམ། ཡང་། ། ཞེས་
པ་《དེང་རབས་རྒྱ་ཡིག་ཚིག་མཛོད》ལས་ ) fi%: hi# [g bk g! it }} – / > Ju(2 f j/jhdj
JIG: Eig དོན་དང་པོ་ནི་ཟུར་སོགས་དང༌། དོན་གཉིས་པ་ནི་མཐའ་དང་མཚོ་རྒྱུད་ཀྱི་དོན་ཡིན་པས་རྫ་
ཡུལ་ནི་བོད་ཀྱི་མཐའ་མཚམས་ས་ཁུལ་ལམ་མཐར་གནས་ཡོད་པས་སྔར་གྱི་རྒྱ་ཡིག་མཁས་པ་རྣམས་ཀྱིས་སྒྲ་སྒྱུར་
ཙམ་མིན་པ་དོན་དང་ཉེ་བའི་ཆ་ནས་ཡི་གེ་གང་སྤྱོད་རྒྱུའི་ཐད་ལའང་བསམ་གཞིགས་གཏིང་ཟབ་བྱས་པར་སེམས།
དཔེར་ན། 《རུས་མཛོད་མེ་ཏོག་སྐྱེད་ཚལ》ལས““ སྤྱིར་ནི་སྒང་དྲུག་དང་ཆུ་བཞི་ཟེར་བའི་ས་ཡི་ཆར། བར་
ཁམས་འདིར་སྒོ་ཡི་རིགས་འདི་མང་ལ། ཁྱད་པར་དུ་རྒྱུ་ཆའི་རྒྱུད་འདིར་སྒོ་དྷ་དྷུའི་རིགས་འདི་ཤིན་ཏུ་མང་ཕྱིར་
རུས་མིང་ས་ཆ་རུ་ཐོགས་པའི་དྷུ་ཁོག་ཟེར་བ་ཡིན་ལ” ཞེས་འཁོད་པ་ལྟར་རྫགས་ཞེས་པའི་རུས་མིང་དེ་ས་ཆའི་
མིང་དུ་ཐོགས་ནས་རྫོགས་ཡུལ་ཞེས་བྱུང་བ་སྙམ། རྫགས་ཞེས་པའི་རུས་མིང་དེ་ཡུལ་གྲུ་ཚང་མའི་མིང་དུ་ཆགས་
པ་དང་ཕྱིས་སུ་འབྲི་སྟངས་ལའང་འགྱུར་བ་བྱུང་ནས་རྫ་འདི་བྲིས་པར་ཡིན་ཤས་ཆེ། འོན་ཀྱང་རྗེ་འདི་བྲིས་ན་ཆ་
རྒྱུས་མེད་པའི་ཀློག་པ་པོ་དང་ཞིབ་འཇུག་མི་སྣས་རྫ་རི་དང་ཡང་ན་རྫ་མ་སོགས་དང་འབྲེལ་བ་ཡོད་པ་ལམ་སེང་བློ་
ཡུལ་དུ་འཆར་སྲིད་པས་གུས་པས་དོགས་པ་དེ་དག་སེལ་བའི་ཆེད་དུ་རྫོགས་ཞེས་བྲིས་པས་ན་དོན་གཉེར་ཅན་



གྱིས་དོ་སྣང་ཡོད་པ་ཞུ་རྒྱུ་དང་ཆབས་ཅིག་རྫགས་ཞེས་པ་རུས་མིང་ཡིན་མིན་སྐོར་རུས་མཛོད་ཀྱི་དེབ་ཁག་གཅིག་
ལྟ་ཀློག་བྱས་ཀྱང་མཇལ་བ་དཀོན། འོན་ཀྱང་རུས་མཛོད་མེ་ཏོག་སྐྱེད་ཚལ་ལས་““ ལྷ་རིགས་སྒོ་འདིའི་གདུང་
རིགས་ནི་དབུས་གཙང་དང་། བར་ཁམས་མདོ་སྨད་སོགས་བོད་ཀྱི་ཡུལ་འདིར་མང་དུ་ཡོད་པ་ནི་ཤུགས་ལ་
རྟོགས་ནུས་ཤིང་”ཞེས་འཁོད་པ་ལྟར་གལ་ཏེ་རྫགས་ཞེས་པ་རིགས་རུས་དངོས་ཡིན་ཡང་ད་ཆའི་མཇལ་དུ་ཡོད་
པའི་དེབ་ནང་མཐོང་དཀོན་ནའང་མེད་པ་ནི་མིན་པ་ཤུགས་ལ་རྟོགས་དགོས་པ་དང་རྫགས་ཞེས་པ་སྔ་མའི་འབྲི་
སྲོལ་ལས་ད་ཆ་རྫ་འདི་འབྲི་སྲོལ་ཆགས་ཀྱང་དོན་དུ་རྫགས་ཐོབ་པ་ཤེས་པར་བྱ་དགོས་པའི་གནད་ཆེན་པོའི་ནང་
གི་ཆེན་པོའོ། །
གཞན་ཡང་རྫ་ཡུལ་དུ་རྫོགས་སྐད་ཅེས་པ་ནི་རྫ་ཡུལ་གྱི་ཡུལ་གྲུ་ཚང་མའི་སྐད་ལ་བརྗོད་ཀྱི་མེད་ལ་རྫ་ཡུལ་དུ་
རྫགས་ཀྱི་གྲོང་ཚོར་བོད་སྐད་དང་མི་འདྲ་བ་སྐད་ཡོད་པ་དེར་དཔེ་ཁ་ཤས་དྲངས་ན་འདི་ལྟ་སྟེ། ས་ལ་ཨ་ན་རུ་
འབོད་པ་དང་དེ་བཞིན་དུ་ཆུ་ལ་ ཨ་ཏིས། ཤིང་ལ་ཨ་སེང་། ཁ་ལ་ཤང༌། རྟ་ལ་ཕུའུ་ཧོ། ཟ་མ་ལ་ཏིན་ཚ།
འབྲས་ལ་ཚག ནས་ལ་འགུ་ཙོང་། བྲོ་བོ་ལ་ཆུ་ཀོག མིག་ལ་ཨ་མིག ལག་པ་ལ་ཨ་རུབ། མགོ་ལ་ཨ་ཀུག མི་ལ་
གི་བཟང་། གོས་ལ་ཁོག སྐྲ་ལ་ཨ་སང་། རྣ་ཅོག་ལ་ཨ་ཅིང་། སྣ་ལ་ཨ་སྣ། ཁྱི་ལ་གེ་ཝུའེ། སྒོ་ང་ལ་གན་ཏེ། བྱ
ལ་གོད་ཅེས་འབོད་དོ། །གོང་དུ་རྫགས་ཞེས་པའི་གྲོང་ཚོ་ཁག་ཁ་ཤས་ཡོད་ཀྱང་ད་ཆ་ཁོང་ཚོ་ནི་རྫ་ཡུལ་གྱི་ཡུལ་གྲུ་
གཞན་དང་འདྲ་བ་ལས་ལ་བརྩོན་ཞིང་སྤྱང་གྲུང་དོད་པ་ཞིག་ཡོད། །
རྫ་ཡུལ་ དེ་ཡང་ སྤྱིར་བཙན་པོའི་ དུས་ སུ་ དེ་ གར་ གཞུང་ ཕྱོགས་ སྲིད་ འཛིན་ གྱི་ སྒྲིག་ གཞི་ཡོད། སྤྱི་
ལོ་1371ལོར་ཕག་གྲུའི་སྲིད་དབང་གི་སྐབས་ཤཱཀྱ་རྒྱལ་མཚན་གྱིས་སྲིད་དབང་བཟུང་རྗེས་སྒ་སྨད་ དུ་རྫོང་
བཙུགས་པ་དང་ཆིང་རྒྱལ་རབས་སྐབས་སུའང་སྒ་སྨད་དུ་རྫོང་ཡོད་སྐད། དམངས་གཙོའི་བཅོས་སྒྱུར་གོང་དུ་
བོད་རྙིང་པའི་བཀའ་ཤག་སྲིད་གཞུང་གི་ཁོངས་སུ་གཏོགས་པ་དང་གསང་སྔགས་ཆོས་རྫོང་བཙུགས་པ་དེ་མདོ་
སྨད་སྤྱི་ཁྱབ་ཀྱི་ཁོངས་སུ་གཏོགས་ཀྱི་ཡོད། (གསང་སྔགས་ཆོས་རྫོང་ཞེས་པའི་གོ་དོན་ནི་དང་པོ་གསང་སྔགས་
ལ་གོ་བ་ཡག་པོ་ཞིག་བླངས་དགོས་ཏེ་གསང་ནི་སྣོད་དུ་མི་རུང་བར་གསང་བས་ན་གསང་ཞེས་དང་སྔགས་ཞེས་པ་
ལ་གོ་དོན་མི་འདྲ་བ་ཡོད་ཀྱང་སྐབས་དོན་འདིར་ཡིད་སྐྱོབ་པའི་དོན་ཏེ་སོ་སོའི་སེམས་ཀྱི་འཆར་སྣང་ཐ་མལ་པ་དེ་
དང་སོ་སོའི་སེམས་ཀྱི་ངོས་འཛིན་ཐ་མལ་པ་སྐྱོབ་མཁན་ཞིག་ལ་བརྗོད། ཆོས་རྫོང་ནི་གོ་སླའོ) 1966ལོའི་ཟླ་བ་
ལྔ་པར་གསང་སྔགས་ཆོས་རྫོང་ནས་རྫ་ཡུལ་རྫོང་ཞེས་མིང་སྒྱུར་བྱས་པ་དང་རྫོང་གནས་ཡུལ་འགྲོ་བ་དགོན་གྲོང་
རྡལ་དུ་ཡིན་ལ་ཆབ་མདོ་ས་ཁུལ་སྲིད་འཛིན་གྱི་ཁོངས་སུ་གཏོགས་པ་དང་1986ལོར་ཉིང་ཁྲི་ས་ཁུལ་གསར་
འཛུགས་བྱས་རྗེས་ཉིང་ཁྲི་ས་ཁུལ་གྱི་ཁོངས་སུ་གཏོགས་ཀྱི་ཡོད། དམངས་གཙོའི་བཅོས་སྒྱུར་བྱས་རྗེས་ཁྲོན་བོད་
གཞུང་ལམ་དང་འབྲེལ་བའི་གཞུང་ལམ་བསྐྲུན་ཏེ་རྫ་ཡུལ་རྫོང་གི་སྐྱིད་སྒང་ནས་ནུབ་ཏུ་བརྒྱད་གཅིག་གྲོང་རྡལ་
བརྒྱུད་ལྷ་སར་འབྲེལ་བ་དང་བྱང་དུ་ཆབ་མདོ་དང་ཁྲེང་ཏུའུ་སོགས་དང་འབྲེལ་ཡོད་དོ། །
རྫོང་དེ་ཉིད་ཧི་མ་ལ་ཡ་དང་འཕྲེད་རྒྱུད་རི་བོའི་བར་གྱི་བོད་ཤར་ལྷོའི་རོང་སར་གནས་ཡོད། དེའི་ས་བབ་



བྱང་མཐོ་ཞིང་ལྷོ་དམའ་བ་དང་གཟར་ཚད་ཤིན་ཏུ་ཆེ་ཞིང་། རོང་སའི་ལྷོ་ཕྱོགས་ཀྱི་ས་བབ་ལ་རྨིད1400ལས་
ཟིན་གྱི་མེད་པ་དང་སྨིད་5000རི་རྩེ་བཅུ་ལྷག་ཙམ་ཡོད་པའི་ཁྲོད་མཐོ་ཚད་རྨིད་6740ཟིན་པའི་རོང་བཙན་ཁ་
བ་དཀར་པོ་ཡོད། རྫོང་དེ་ཡོངས་ཀྱི་ཆ་སྙོམས་མཐོ་ཚད་2300ཡིན། །
རྫ་ཡུལ་རྫོང་ནི་ཏེང་པ་བའི་སྡོད་ཡུལ་གཙོ་བོ་ཡིན་པ་དང་ཏེང་པ་བར་སོ་སོའི་ཡུལ་སྐད་ཡོད་ཀྱང་ཡི་གེ་མེད།
ཏེང་པ་བས་གཙོ་བོ་ཞིང་ལས་བྱེད་ཀྱི་ཡོད། སྐྱེས་པས་ཕུ་མེད་ཕྱུ་པ་གྱོན་པ་དང་བུད་མེད་ཀྱིས་ཕུ་ཡོད་སྟོད་ཐུང་
དང་སྨད་གཡོགས་གྱོན་གྱི་ཡོད། གཉེན་སྒྲིག་གི་ལམ་ལུགས་ནི་གཙོ་བོ་ཕ་རྒྱུད་ཀྱི་དབང་ཆའི་ལམ་ལུགས་འོག་གི་
ཁྱོ་གཅིག་ཤུག་མང་གི་ལམ་ལུགས་ཡིན། ཅུང་རྒྱས་པར་འོག་ཏུ་གཟིགས་པར་འཚལ།
ས་བཅད་གསུམ་པ། ཡིག་ཚགས་ནང་དུ་གསང་སྔགས་ཆོས་རྫོང་འཁོད་ཚུལ་འཆད་པ།
བོད་རང་སྐྱོང་ལྗོངས་ཡིག་ཚགས་ཅུས་ཀྱི་རྒྱལ་སྤྲུལ་རིམ་བྱོན་གྱི་གཞུང་ཡིག་ལས་ལྷ་དབང་བསྟན་པའི་རྒྱལ་
མཚན་ནི་ཀོང་པོ་བྲག་ལྕི་ཡུལ་སྨད་དུ་སྐུ་འཁྲུངས། གཞོན་ནུའི་དུས་ནས་བག་ཆགས་ལེགས་པར་སད། མདོ་
སྔགས་རིག་གནས་ཀུན་ལ་བློ་གྲོས་ཀྱི་རྣམ་དཔྱོད་མཆོག་ཏུ་ཡངས། དབུས་སུ་བྱོན། ཐམས་ཅད་མཁྱེན་པ་ལྔ་
པོའི་ཆེན་པོའི་ཞབས་ལ་གཏུགས། རབ་ཏུ་བྱུང་། བསྙེན་པར་རྫོགས། དབང་ལུང་མན་ངག་སོགས་གསན་ཏེ་
སྲས་ཀྱི་ཐུ་བོར་གྱུར། འབྲས་སྤུངས་བློ་གསལ་གླིང་དུ་ཐོས་བསམ་མཐར་ཕྱིན་པ་མཛད། པཎ་ཆེན་བློ་བཟང་
ཆོས་ཀྱི་རྒྱལ་མཚན་གྱི་ཞབས་ལ་གཏུགས། ཆོས་མཐའ་ཡས་པ་གསན། གོང་མ་ཆེན་པོ་ཤུན་ཙིའི་དུས་གོང་མ་
རྒྱལ་ཁབ་ཆེན་པོར་རྒྱལ་དབང་ལྔ་པ་ཆེན་པོ་སྤྱན་དྲངས་པའི་ཞབས་ཕྱིར་ཕེབས། གོང་མ་ཆེན་པོའི་གསེར་ཞལ་
མཇལ་ཞིང་བདག་རྐྱེན་དང་གཟེངས་བསྟོད་མངོན་པར་མཐོ། ཆོས་འཁོར་བསྐོར་ཏེ་འཕྲིན་ལས་ཀྱིས་ཞབས་
འདེགས་སུ་ཆེ་བར་མཛད། རྒྱལ་བ་བོད་དུ་ཕེབས་ནས་ཏཱ་ཀོབྲི་ཞེས་པའི་ཆོ་ལོ་དང་ཐམ་ག་སོགས་མངོན་བསྟོད་
མཛད། ཀོང་པོ་བུ་ཆུ་ལྷ་ཁང་དུ་གསེར་ཏོག་བཞེངས་པ། གསང་སྔགས་ཆོས་རྫོང་གསར་དུ་བཏབ་པ་སོགས་
རྣམ་དཀར་གྱི་མཛད་པ་རླབས་ཆེ་བ་མཛད། རྗེས་སུ་མཚོ་སྔོན་དུ་སྤྱན་དྲངས་ཞེས་འཁོད་ཡོད། །
གོང་གི་ཏཱ་ཀོབྲི་ཞེས་པ་ནི་རྒྱ་སྐད་ནང་ EE JE ཞེས་པ་དེ་ཡིན་ལ་བོད་སྐད་ནང་སློབ་དཔོན་ཆེན་མོའི་
དོན་ཡིན་ནོ། །གོང་དུ་གསང་སྔགས་ཆོས་རྫོང་གསར་དུ་བཏབ་ཅེས་པ་དེར་བརྟགས་ན་གསང་སྔགས་ཆོས་རྫོང་
བཞེངས་པའི་ལོ་རྒྱུས་ཤིག་ཡོད་ཚེ་ངེས་པར་དུ་དེ་མོ་སྐུ་ཕྲེང་བཞི་པ་དང་ཁ་བྲལ་ཐབས་མེད་པའི་འབྲེལ་བ་ཞིག་
ཡོད་པས་དེར་བརྟེན་ཡིག་ཚགས་ཁུངས་བཙན་ཐོག་འཁོད་པ་དེ་དག་འབྲི་དགོས་པའི་རྒྱུ་མཚན་ཡང་དེ་ཡིན།
གཞན་ཡང་བླ་མ་གཅིག་ལ་མཚན་གཉིས་བྱུང་དོན་ནི་དང་པོ་དགེ་ཚུལ་སྒྲུབ་རྗེས་ཀྱི་མཚན་དང་གཉིས་པ་བསྙེན་
རྫོགས་སྐབས་སུ་མཚན་མི་འདྲ་བ་བྱུང་བས་དེ་མོ་སྐུ་ཕྲེང་བཞི་པ་ལྷ་དབང་བསྟན་པའི་རྒྱལ་མཚན་ཞེས་པ་དེ་དེ་མོ་
ངག་དབང་དགེ་ལེགས་རྒྱལ་མཚན་ལ་གོ་བ་གཞུང་གཞན་《བི་སེར》ལས་གསལ་པོ་ཤེས་ཐུབ་བོ། །



ས་བཅད་བཞི་པ། གསང་སྔགས་ཆོས་རྫོང་སྤྱི་ལོ་གང་དུ་བཞེངས་མིན་འཆད་པ།
《དུ་ཀཱུ་ལའི་གོས་བཟང》ལས། “ ལྕགས་སྟག་གི་ལོ་གསར་པོ་ཏ་ལར་བྱས་ནས་སྨོན་ལམ་ཆེན་མོར་
ཕྱིན” ཞེས་འཁོད་པར་བརྟགས་ཚེ་ལྕགས་སྟག་ནི་སྤྱི་ལོ་1650ལོར་འཁེལ་བས་དེའི་གོང་དུ་ལོ་གཉིས་ཙམ་གྱི་རིང་
ལྔ་པ་ཆེན་པོས་འགྲོ་དོན་གཞན་དག་མཛད་ཡོད་པ་འཁོད་པས་དེར་གཞིགས་ན་ས་བྱི་ལོ་དང་ཏག་ཏག་འཁེལ་
བས་གསང་སྔགས་ཆོས་གླིང་ནི་ས་བྱི་(སྤྱི་ལོ་1648)ལོར་བཏབ་ཡོད་པ་ཚིག་ཐག་བཅད་ནས་ཤོད་ཆོག་པ་ཡིན་
ཏེ་ད་ཆ་མགོ་ཡུལ་མཚོ་ལུང་དུ་བཞུགས་ཡོད་པའི་ཡུལ་ལུང་དང་དགོན་པའི་སྐོར་རྒྱུས་མངའ་ཡག་པོ་ཡོད་མཁན་
རང་ལོ70ལྷག་ཙམ་ཕེབས་པའི་ཞིང་པ་བཀྲ་བརྟན་གྱིས་“ ང་ཚོའི་དགོན་པ་ནི་ས་བྱི་ལོར་བཞེངས་པ་རེད་ཅེས་
ཐོས་མྱོང་ཡོད”ཅེས་གསུངས་བྱུང་། གོང་དུ་དེ་མོ་ངག་དབང་དགེ་ལེགས་རྒྱལ་མཚན་བར་ཁམས་སུ་འབྱོན་ཞེས་
པ་དང་《བི་སེར》ལས་བར་ཁམས་ཞེས་འཁོད་པའི་བར་ཁམས་ནི་རྫ་ཡུལ་ཚུད་པའི་ཁམས་ཕྱོགས་ལ་བརྗོད་ཀྱི་
ཡོད་པས་དེ་དག་ཚང་མར་ཞིབ་པར་བསྡུར་ཚེ་གསང་སྔགས་ཆོས་གླིང་ནི་ས་བྱི་1648ལོར་ཕྱག་བཏབ་པ་རེད་
ཅེས་བརྗོད་ན་ཤིན་ཏུ་འཐད་པར་མཐོང་། གང་ལགས་ཤེ་ན། ལྔ་པ་ཆེན་པོས་སྤྱི་ལོ་1642ལོར་སྲིད་དབང་
བཞེས་ནས་དེའི་རྗེས་སུ་དགོན་པ་བཞེངས་པ་ཁག་གཅིག་ལ་གསང་སྔགས་དགོན་དང་ཡང་ན་དགའ་ལྡན་དགོན་
ཞེས་པའི་མཚན་གནང་བ་མང་པོ་ཡོད་པ་མ་ཟད་དགོན་པ་དང་རྫོང་གཉིས་པོ་མཉམ་དུ་བཞེངས་སྲོལ་ཡོད་པ་དང་
གཅིག དེ་མོ་རིན་པོ་ཆེ་གོང་ས་ལྔ་པ་ཆེན་པོ་དང་མཉམ་དུ་ཆུ་འབྲུག་སྤྱི་ལོ་1652ལོར་གོང་མ་ཧྲུན་ཀྲི་མཇལ་བའི་
ལོ་དང་མཉམ་དུ་མ་འཁེལ་བ་དང་གཉིས། ( འདིར་གསལ་བཤད་ཞུ་དགོས་པ་ཞིག་ལ་དེ་མོ་རིན་པོ་ཆེས་
བཞེངས་པའི་གསང་སྔགས་ཆོས་གླིང་ནི་སྤྱི་ལོ་1648ཡིན་པས་གོང་མ་ཧྲུན་ཀྲི་མཇལ་བའི་ལོ་དང་གཅིག་མཚུངས་
འཁེལ་ན་ད་ཆ་དང་མི་འདྲ་བ་འགྲིམ་འགྲུལ་སྟབས་བདེ་མེད་སྟབས་དེ་ལྟར་སྒྲུབ་མི་ཐུབ་པའི་ཕྱིར་རོ) དེ་མོ་རིན་
པོ་ཆེ་སྐབས་དེ་དུས་དགུང་ལོ་བཅུ་བདུན་ལ་ཕེབས་པས་དགོན་པ་བཞེངས་ཐུབ་པའི་ཐུགས་ཞིབ་སྨིན་པ་དང་
གསུམ། ད་ལྟ་བཞུགས་པའི་རྒན་རབས་མྱོང་བ་ཅན་བཀྲས་བརྟན་གྱིས་ས་བྱི་ལོར་གསང་སྔགས་ཆོས་རྫོང་
བཞེངས་པ་རེད་ཅེས་གསུངས་པ་དང་བཞི་བཅས་ཀྱི་རྒྱུ་མཚན་ལ་བརྟེན་ནས་གསང་སྔགས་ཆོས་རྫོང་ནི་བོད་རབ་
བྱུང་བཅུ་གཅིག་པའི་ས་བྱི་(སྤྱི་ལོ་1648)ལོར་བཞེངས་པ་རང་བཞིན་ཐོག་ཤེས་ཐུབ། གོང་གསལ་འགྲེལ་
བཤད་ཞུ་དགོས་པ་ཞིག་ལ་གསང་སྔགས་ཆོས་རྫོང་དང་གསང་སྔགས་ཆོས་གླིང་གཉིས་བསྡོམས་པའི་མིང་ལ་
གསང་སྔགས་ཆོས་འཁོར་དུ་འབོད་པ་དང་དེ་གཉིས་པོ་བཞེངས་པའི་དུས་ཚོད་ནི་གཅིག་ཏུ་འཁེལ་ཡོད་པ《བི་
སེར》ལས་“ འདི་སྐབས་མགོ་ཡུལ་དེ་མོ་བའི་མངའ་ཞབས་སུ་གྱུར་པས་མཐིལ་པ་དགོན་འདི་བཙན་དམིགས་
ཁྱད་ཀྱི་ནགས་འབུར་ཐོག་ཏུ་སྤོས་པའི་དགོན་རྫོང་སྦྲགས་མ་གསང་སྔགས་ཆོས་འཁོར་དུ་གྲགས” ཞེས་ཚད་ལྡན་



ཡིག་ཆའི་ནང་འཁོད་ཡོད་པ་མཁྱེན་པ་ག ང་རོགས། །
གཞན་ཡང་། ད་ཆ་རྫ་ཡུལ་རྫོང་ཞེས་པར་སྤྱི་ལོ་1648ལོའི་གོང་དུ་རྫགས་ཡུལ་ཞེས་འབོད་སྲོལ་ཡོད་པ་
དང་སྤྱི་ལོ་1648ལོ་ནས་སྤྱི་ལོ་1966ལོའི་བར་ལོ་ངོ318རིང་གསང་སྔགས་ཆོས་རྫོང་འབོད་ཀྱི་ཡོད། ཕྱིས་སྤྱི་
ལོ་1966ལོའི་ཟླ་ལྔ་པར་རྫ་ཡུལ་རྫོང་ཞེས་མིང་བསྒྱུར་ནས་ད་བར་རྫ་ཡུལ་རྫོང་ཞེས་འབོད་ཀྱིན་ཡོད། །
ས་བཅད་ལྔ་པ། ཚོ་དྲུག་གི་གྲཊ་ཅན་སྒོམ་པ་ཨོ་རྒྱན་
ཚེ་བརྟན་གྱི་བརྗོད་ཚུལ་འཆད་པ།
《བོད་ཀྱི་ལོ་རྒྱུས་དཔྱད་གཞིའི་རྒྱུ་ཆ་བདམས་བསྒྲིགས་པོད་བཅུ་པ》ལས་གསང་སྔགས་ཆོས་རྫོང་གི་ལོ་
རྒྱུས་རགས་ཙམ་གླེང་བ་ཞེས་པའི་ནང་དོན་ཁག་གཅིག་བཀོད་ཡོད་པས་དཔྱད་པར་ཞུ། །
“ གསང་སྔགས་ཆོས་རྫོང་ནི་ལོ་རྒྱུས་ཡུན་རིང་ཙམ་ཡོད་པའི་མཐའ་མཚམས་ཁུལ་ཞིག་ཡིན། དེར་འབྲུ་
རིགས་དང་། སྨན་རྒྱུ་སྣ་ཚོགས། ཤིང་སྣའི་རིགས། པགས་རིགས། རི་དྭགས་རིགས། གཅན་གཟན་སོགས་
རྩི་ཤིང་ཐོན་ཁུངས་ཕུན་སུམ་ཚོགས་པོ་དང་སྲོག་ཆགས་སྣ་ཚོགས་འདུས་ཡོད། སྔ་དུས་རྫོང་དེའི་མིང་ལ“ ནག་
འབུམ་རྫོང” ཞེས་ཟེར་སྲོལ་ཡོད་འདུག དེའི་ཆགས་ཡུལ་ནི་རྫ་ཡུལ་གནས་ཆེན་གངས་བྲག་གི་གཡས་ཟུར་
འགོག་ཡུལ་ལུང་གསུམ་ཞེས་པའི་ས་གནས་སུ་ཆགས་ཡོད། རབ་བྱུང་བཅོ་ལྔ་པའི་མེ་གླང(1877) ལོ་ཙམ་ནས་
ཀུན་གླིང་རྟ་ཚག་རྗེ་དྲུང་ངག་དབང་དཔལ་ལྡན་གྱིས་སྲིད་སྐྱོང་མཛད་སྐབས་རྔ་སྒང་གི་ས་ཆ་ཁ་ཤས་གསང་རྫོང་
གི་ཁོངས་སུ་གཏོགས་རུང་ཐབ་གསོས་དོད་འབུལ་ཞུས་ན་འཐུས་ལུགས་བཤད་རྒྱུན་འདུག སྔོན་དུས་སུ་རྫོང་
དཔོན་ཤོད་དྲུང་གཅིག་ལས་མེད་ཀྱང་སྡེ་རྒྱ་ཆེ་ཞིང་མི་སེར་གླེན་རྨོངས། སྡེ་ཚོ་ཁ་ཐོར། ཁྲིམས་ཐག་རིང་བ། ཟ་
ཡོང་ཆེ་བ་བཅས་ལ་བརྟེན་རྗེས་སུ་རྩེ་དྲུང་གཅིག་ཁ་སྣོན་བསྐོ་བཞག་བྱས་ཏེ་ཤོད་དྲུང་ལ་རྫོང་སྡེ་དང་། རྩེ་དྲུང་ལ་
ཁང་གསར་ཞེས་པའི་ཁ་རྒྱུན་ཆགས་ནས་གསང་རྫོང་སེར་སྐྱ་སྦྲེལ་པོར་གྱུར་ཅིང་། མི་རབས་འགའི་སྔོན་དུ་ཡབ་
གཞིས་ལྷ་ཀླུ་བས་རྫོང་དཔོན་བཟུང་སྐབས་ངོ་གཡོག་མི་གྲངས་ཚད་ལས་བརྒལ་བ་དང་མི་སེར་ལ་བརྡབ་གསིག་ཆེ་
ཙམ་སོང་སྟབས་འགོག་ལུང་གསུམ་ནས་སྤྱི་འཐུས་ཚུར་ལུང་པད་མ་ལྷུན་གྲུབ་བཏང་ནས་མདོ་སྤྱིའི་ སར་ཞུ་
གཏུགས་བྱས་མཐར《ཆུ་བྱི་བཀའ་ཁྲ》(ཆུ་བྱ་བཀའ་ཁྲ་ཞེས་པ་ནི་ཁམས་ཆུ་དང་ལོ་ཤིང་བྱ་འཁེལ་བ་དང་བཀའ་
ཁྲ་ནི་ཁྲིམས་ཐག་བཅད་པའི་དཔྱད་མཚམས་ཁྲ་མ་ལ་འབོད) ཟེར་བ་བསྩལ་དོན་དུ་རྫོང་ཡ་རེར་ངོ་གཡོག་དྲུག་རེ་
ལས་བརྒལ་མི་ཆོག་པ་དང་། རང་སྡེ་རང་དཔོན་བྱེད་མི་ཆོག་པ་སོགས་འཁོད་ལུགས་ཐོས་མྱོང་། དེ་རྗེས་དེ་མོ་
ངག་དབང་དགེ་ལེགས་རྒྱལ་མཚན་ནས་རྫོང་ཁང་ཉམས་གསོ་བྱས་ཚུན་གསང་སྔགས་ཆོས་རྫོང་ཟེར་བའི་མིང་དེ་
རྫོང་ཡོངས་སུ་གྲགས་ཤིང་། དེ་ནས་རྫོང་ཁ་མེས་འཚིགས་རྗེས་གཞུང་དེབ་ཏུ“ གུའུ་རྫོང” ཞེས་འཁོད་ཡོད་པ་
དང་། (དེ་མོ་སྐུ་ཕྲེང་གཞན་ཞིག་མིན་ནམ་སྙམ། དེ་མོ་ངག་དབང་བདེ་ལེགས་རྒྱལ་མཚན་མིན་པ་ཐག་བཅད་
15



ཆོག) གཞན་ཡང༌། ཡིག་རིགས་དང༌། འབྲུ་ཁང་། འདེགས་རྒྱུ། འབོ་ཆེ་ཆུང་། ཁར་བྲེ། ཁྲིམས་ཆས་
སོགས་རྩ་མེད་དུ་འགྲོ་བའི་ལོ་རྒྱུས་ཤིང་གླང་འབབ་དེབ་ནང་དུ་གསལ་ཡང་བར་སྐབས་རྫོང་རིམ་པས་སྒེར་དོན་ཁོ་
ན་སྒྲུབ་པ་ལས་རྫོང་ལ་དོ་ཁུར་བདག་གཅེས་མེད་རྐྱེན་ཞིག་རལ་དུ་གྱུར། དེ་རྗེས་རབ་བྱུང་བཅོ་ལྔ་པའི་ས་རྟ(སྤྱི་
ལོ་1918) ལོ་ཙམ་ལ་དེ་སྔའི་བོད་ས་གནས་སྲིད་གཞུང་ནས་རྫོང་ཁང་ཉམས་གསོ་བྱེད་མཁན་གཉེར་རྒན་ཟེར་
བའི་དཔོན་ངན་ཞིག་བཏང་འབྱོར་བྱུང་བ་དེས་འགོག་ཡུལ་ལུང་གསུམ་ཕོ་མོ་ཁྱད་མེད་བཅོ་བརྒྱད་དྲུག་ཅུའི་མིང་
ཐོ་བཀོད་དེ་ལོ་གཉིས་ལྷག་ཙམ་རིང་གླ་མེད་ལྟོ་མེད་ཀྱིས་ཨར་ཁྲལ་རྒྱུགས་དགོས་པས་མི་སེར་གྱོང་གུན་དང་དཀའ་
ངལ་ཚད་མེད་མྱོང་དགོས་བྱུང་འདུག དེ་ནས་ལོ་གཅིག་ཙམ་སོང་རྗེས་རག་ཤག་སྲས་དང་རྩེ་གཉེར་འབུམ་ཐང་
བྱམས་པ་མཐར་ཕྱིན་གཉིས་བཏང་འབྱོར་ཐོག་རྫོང་སྡོད་རྩེ་དྲུང་ཐུབ་བསྟན་ངག་དབང་དང་ཤོད་དྲུང་ཆེ་གེ་མོ་
བཅས་ཟུང་སྦྲེལ་གྱིས་ཡུལ་ལུང་གཙོ་དྲག་མི་སྣ་བསྡུ་བསྐོང་བྱས་ཏེ་རྫ་ཡུལ་ཁུལ་ཡོངས་ས་ཞིབ་ས་ཐོ་འགོད་སྐབས།
མཛོ་ཕོ་མོ་དང་། འབྲི་གཡག བ་གླང་། ར་ལུག་སོགས་སྒོ་ཕྱུགས་དང༌། གཞན་ཡང་ལི་དང་། སྟར་ཤིང་།
སྦྲང་རྩི། ཤོག་ཤིང་སོགས་ཐོན་ཁུངས་ཡོད་ཚད་ཞིབ་ཕྲའི་ཐོ་བཀོད་བྱས་པར་མི་སེར་ནས་ས་བྲེ་འཇལ་དང་། རྡོ་
རྒྱ་འདེགས་བྱས་སོང་ཞེས་འཁང་ར་བྱས་ལུགས་ཤོད་རྒྱུན་འདུག གོང་གི་ཐོ་བཀོད་དགོངས་དོན་དཔྱ་ཁྲལ་འཇལ་
དགོས་པའི་ཤིང་གླང་འབབ་དེབ་ཟེར་བའི་ཡིག་ཆ་ཞིག་གཏན་འབེབས་བཟོས་པའི་ནང་ས་ཞིང་ལ་འབྲུ་རིགས་
དང་། ཕོ་ཕྱུགས་ལ་དངུལ། མོ་ཕྱུགས་ལ་མར་བཅས་སྒྲུབ་དགོས་པ་མ་ཟད། སྔར་མེད་གསར་བཟོས་མདོ་སྒར་
དངུལ། བཟང་དྲུག སྤོས། སྨན། གླ་སྒོར། ཁྲི་ལེགས། འབུལ། ཞ་ཉེ་བདལ་དོད། ལོ་བཞི་བལ་སྟན།
མཐུར་མདའ། ས་དབང་མཇལ་ཞུ་སོགས་ལོ་ལྟར་དངུལ་སྒྲིལ་གྱིས་འཇལ་དགོས་པ་དང༌། ཚ་རོང་དང་། གླིང་
དཀར། རྫ་ཡུལ་བཅས་སུ་ལྡིང་དཔོན་གཅིག་རྒྱུན་སྡོད་ཀྱིས་མི་སེར་ལ་བརྡབ་གསིག་ཧ་ཅང་ཆེ་ཞིང་། རྫ་ཡུལ་
བས་རྒྱལ་པོ་ལོ་ཁྲལ་ཞེས་པ་སྟག་པགས་མགོ་རུས་སྡེར་བཞི་ཆ་ཚང་1དང་ པགས་རྐྱང་། དབང་པོ་ལག་པ། ཆུ་
སྲིན་སྡེར་མོ་བཅས་དང༌། འགི་ལ་བས་སྦྲང་རྩི་འདེགས་ཁུལ་60 ལྷུང་པ་བས་ཤོག་བུ་དོ་པོ་6 ཚ་རོང་རྟ་ལུག་
ཅེས་པ་སེང་རས་སྣམ་བཞི་མ་6 སྤ་སློ་13 རྒྱ་པགས་1དར་དཀར་བཅས་སྒྲུབ་དགོས། ཤིང་གླང་འབབ་དེབ་
ཟེར་བའི་ཡིག་ཆ་དེ་1959ལོར་རྫ་ཡུལ་ཁྲ་ཐང་ལ་ཁར་རྫོང་གི་སྐུ་ཚབ་ཚེ་རིང་ཉི་མར་ཕུལ་ཡོད” ཅེས་འཁོད།
རྒྱས་པར་གཟིགས་འདོད་ན《 བོད་ཀྱི་ལོ་རྒྱུས་དཔྱད་གཞིའི་རྒྱུ་ཆ་བདམས་བསྒྲིགས་པོད་བཅུ་པ》ནང་འཁོད་ཡོད།
གསང་སྔགས་ཆོས་རྫོང་མ་བཞེངས་གོང་ལོ་ཤས་རིང་ལ་རྫོང་གི་མིང་ལ་ནགས་འབུར་རྫོང་ཞེས་འབོད་སྲོལ་
ཡོད་ཚོད་འདུག གང་ལགས་ཤེ་ན། ད་ཆ་དགོན་པ་ཆགས་སར་ཤིང་ནགས་ཀྱིས་བཏུམས་ཤིང་ས་འབུར་ཡིན་
པས་ན་དེ་ལྟར་ཐོབ་པའི་ཕྱིར་རོ། ། །
དེ་ཡང་རྫ་ཡུལ་ལུང་པ་ནི་ས་རྒྱུ་དེ་ཙམ་ཡངས་ཤིང་རྒྱ་ཆེ་བ་མེད་ཀྱང་ས་བཅུད་ཡུལ་བཅུད་ལྡན་པའི་ས་མ་
འབྲོག་གི་ཡུལ་གྲུ་ཞིག་ཡིན་པ་དེར་རྩ་ཆེའི་ཤིང་རིགས་དང༌། སྨན་རྩྭའི་རིགས། སྔོ་སྨན་མིན་པའི་ཁྲོག་སྨན་
རིགས། འབྲུ་རིགས་སོགས་བོད་ཀྱི་ཡུལ་གྲུ་གཞན་ན་མེད་པ་མང་པོ་ཡོད། རྫ་ཡུལ་ལུང་པར་སྐད་གྲགས་ཤིན་ཏུ་
ཆེ་བའི་འབྱོར་པ་ཅན་དེ་ཙམ་མེད་ནའང་ཡུལ་གྲུ་དེ་ནས་ས་ཕྱོགས་གཞན་དུ་འཁྱམ་སློང་དུ་འགྲོ་མཁན་སོགས་
མཐོང་རྒྱུ་རྩ་བ་ནས་མེད་དོ། །



ལེའུ་གཉིས་པ། མགོ་ཡུལ་གྲོང་ཆགས་ཚུལ་གྱི་སྐོར།
ས་བཅད་དང་པོ། མགོ་ཡུལ་ལམ་འགོག་ཡུལ་ཞེས་པའི་
ཐ་སྙད་ཇི་ལྟར་ཐོགས་དོན་སྤྱིར་འཆད་པ།
གཅིག མགོ་ཡུལ་ཞེས་པར་སྡེ་སྲིད་སངས་རྒྱས་རྒྱ་མཚོས་མཛད་པའི་《བིཌཱཡ་སེར་པོ》ལས། བར་
ཁམས་ལྷོ་བརྒྱུད་ཀྱི་མཐའ་མོན་རྫོགས་ཡུལ་གྱི་ལུང་པའི་མགོ་བོ་ཡིན་པས་ན་མགོ་ཡུལ་དུ་གྲགས་པ་ཞེས་འཁོད་
ཡོད་པ་དང་། གླིང་སྒྲུང་ལས་འགོག་ཡུལ་ཞེས་འཁོད་པ། སྒོམ་པ་ཨོ་རྒྱན་ཚེ་བརྟན་གྱིས་བྲིས་པའི་གསང་སྔགས་
ཆོས་རྫོང་སྐོར་བྲིས་པ་ལས་འགོག་ཡུལ་ཞེས་བྲིས་ཡོད་པ་དང༌། ད་ཆ་བེད་སྤྱོད་པའི་འབྲི་སྟངས་དེ་རྒྱུ་མཚན་གང་
ལ་བརྟེན་པར་མ་ཤེས་ཀྱང་གང་ལྟར་འགུ་ཡུལ་ཞེས་ཀྱང་འབྲི་སྲོལ་མཆིས། སྡེ་སྲིད་སངས་རྒྱས་རྒྱ་མཚོས་གསུངས་
པ་ལྟར་རྫོགས་ཡུལ་ལུང་པའི་མགོ་བོར་ཡིན་པས་ན་མགོ་ཡུལ་དུ་གྲགས་པ་ཞེས་པ་དེར་དོན་དངོས་དང་མཐུན་
ཞིང་རྒྱུ་མཚན་ཁ་གསལ་ལ་གོ་བདེ་བའི་མིང་ཞིག་གྲུབ་པས་དེ་ཤིན་ཏུ་འཐད་པར་སེམས་སོ། །ཤོད་རྒྱུན་ལས།
མགོ་ཡུལ་མ་རེད་འགོག་ཡུལ་རེད། འགོག་ཡུལ་འགོག་ཟ་འཁྲུངས་ས་རེད། ཅེས་པར་གཞིགས་ན། འགོག་ཡུལ་
ནི་མ་ཡུམ་འགོག་ཟའི་ཕ་ཡུལ་ཡིན་པ་གསལ་པོར་བསྟན་ཡོད། གཞན་ཡང་། འགོག་ཡུལ་ཞེས་པར། 《 འགོག་
གླིང》ལས། ས་འདི་ས་ངོ་མ་ཤེས་ན། བཀྲ་ཤིས་དབྱར་ཐང་ར་བ་རེད། ཕྱུགས་རིགས་རྩི་ཤིང་རྒྱས་ས་རེད།
སྐྱིད་པོ་འགོག་ཡུལ་ལུང་པ་རེད། དབྱར་ས་ནོར་བུའི་གདན་སྟེང་ལ། ནོར་གནག་ཕྱུགས་སྤྲིན་ནག་འཁྲིག་ས་
རེད། དཀར་འོ་མའི་རྒྱ་མཚོ་འཁྱིལ་ས་རེད། རི་གཡང་དཀར་གངས་རི་ནོར་ས་རེད། སྡེ་ཁྱུ་སྣེས་ཐང་གཞོངས་
གང་ས་རེད། རྟ་འདོ་བའི་ཁྱུ་རས་ཁེངས་ས་རེད། ཚེར་ཀྲུང་མེ་ཏོག་ན་གཞོངས་ན། ར་ཚེར་རེའི་ཁྱུ་ཚོགས་
ཁེངས་ས་རེད། ས་སྐྱིད་མོ་ཕུན་སུམ་ཚོགས་ས་རེད། ནོར་རྫས་བསྟན་པ་དར་ས་རེད། ལྷ་སྦྲ་གཡང་སྦྲ་ནོར་བུའི་
སྦྲ། གྲེ་སེར་འབྲོང་གི་རྩིད་པ་དང༌། གནག་ཕྱུགས་ནོར་གྱི་མགོ་རྩིད་དང་། རི་སྦྲ་ནམ་མཁའ་སྟེང་ཁེབས་ཟེར།
ལྷ་སྦྲ་གཡང་ར་ཕྱུག་པོ་ཟེར། སྐྱིད་པ་ཕུན་སུམ་ཚོགས་ས་རེད། སྦྲ་ཡ་ཐོད་ལྷ་དང་བླ་མའི་སྦྲ། ཆོས་བྱིན་རླབས་
དངོས་སྒྲུབ་ཞུ་ས་རེད། ཆབ་མཆོད་འབུལ་མེ་ཏོག་བཀྲ་ས་རེད། སྦྲ་མར་སྦྲ་མ་སྲུ་མོ་དམན་སྦྲ། དཀར་འོ་མའི་
རྒྱ་མཚོ་འཁྱིལ་ས་རེད། སྦྲ་གཡས་སྦྲ་སྟག་ཤར་གཞོན་པའི་སྒྲ། གོང་འཁོར་གསུམ་གཡང་ར་འཁོར་ས་རེད། སྦྲ་
གཡོན་སྦྲ་ཕྱུགས་ར་ནོར་བུའི་སྦྲ། མར་ཕྱུར་བས་རྩིག་པ་བརྩིགས་ས་རེད། ཅེས་དང་། ཡང་དེ་ཉིད་ལས། ཉེ་
17



མོ་མིག་གིས་མ་མཐོང་ཡང་། རིང་པོ་རྣ་བས་གོ་ཚོད་ཡིན། བསྐལ་བ་ཆགས་དུས་མཉམ་ཆགས་ཡིན། སྲིད་པ་
འཁོར་དུས་མཉམ་འཁོར་ཡིན། ཤག་ཤག་ཆུ་དང་མཉམ་འབབ་ཡིན། ལེབ་ལེབ་ས་དང་མཉམ་ཆགས་ཡིན།
སྒོར་སྒོར་རྡོ་དང་མཉམ་གནས་ཡིན། ཀེ་ཀེར་ཤིང་དང་མཉམ་གནས་ཡིན། གསེར་སེར་པོ་འདྲ་བའི་འགོག་ཡུལ་
ལ། དངུལ་ཁམ་པ་འདྲ་བའི་གླིང་རུ་འཁོར། དར་དཀར་པོ་འདྲ་བའི་འགོག་ཡུལ་ལ། ལྷ་བླ་མ་འདྲ་བའི་གླིང་རུ་
འཁོར། རི་ཆེན་པོ་འདྲ་བའི་གླིང་རུ་ལ། རྩྭ་རྩི་ཤིང་འདྲ་བའི་འགོག་ཡུལ་འཁོར། ཞེས་འགོག་ཡུལ་ལུང་པ་ནི་
ཆོས་སྡེའི་ཡུལ་ལུང་ཡིན་ལུགས་སོགས་གསལ་པོར་བསྟན་ཡོད། ཡང་《གླིང་རྗེའི་འཁྲུངས་ཡུལ》ལས། “ འགོག་
ར་ལོ་སྟོན་པ་རྒྱལ་མཚན་ག་ལ་བར། སྟག་རོང་དཔོན་པོ་ཁྲོ་ཐུང་ནས་སྤྲིངས་དོན། ན་ནིང་སྤྱི་དཔོན་གྱི་བུ་བསད་
པའི་ཤ་ལན་ལ། འབུམ་པ་ཞལ་དཀར་གཙོས་ཕུ་ནུ་ཧྲག་འཛོམ་གྱི་ཁྲི་དམག་བདུན་གནང་ཉིན་འོང་རྒྱུ་གཏན་
ཁེལ་ལ་འཐབ་པས་བརྟན་རེ་བྲལ། དེ་བས་དོ་ནུབ་ནས་ས་བཙན་ཞིག་ཏུ་བྲོས་རྒྱུ་གལ་ཆེ། ད་ལྟ་ངས་ཕན་ཆེན་
བཏགས་པ་ལ། སླད་ནས་རེ་བ་ཅུང་ཞིག་ཡོད་པ་མ་བརྗེད་པར་དགོས་ཞེས་བྲིས། ར་ལོ་སྟོན་པའི་སྦྲ་ཐོག་འགྲོ་
བའི་དམོད་བཅོལ་བཅས། གེར་མཛོ་རི་དམར་དབང་ཞུའི་རྩེ་ནས་བཏང་བས་མདའ་དེས་ཚག་སྒྲ་བཅས་སྦྲ་ཐོག་
ཏུ་འཛེར་བས། ལ་མོར་བལྟས་པས་མདའི་མགུལ་དུ་ཡི་གེ་ཡོད་པར་གོ་དོན་མཐོང་སྟེ། དེ་མ་ཐག་འགོག་ཡུལ་
ཐམས་ཅད་ལ་ཆ་དང་བང་ཆེན་བྱས” ཞེས་འཁོད་པ་ལྟར་འགོག་ཡུལ་ཞེས་པའི་ཡི་གེ་འབྲི་སྟངས་ཁོ་ནར་བལྟས་
ནས་ཤོད་སྲོལ་དུ་འགྱུར་བ་ཡིན་ནམ་ཡང་ན་རྒྱུ་མཚན་གཞན་དག་ཡོད་མེད་རིག་པ་སྨྲ་བ་རྣམས་ཀྱིས་ཕྱིས་སུ་ཞིབ་
འཇུག་གི་ལས་ལ་གཞོལ་དགོས་པའི་གནད་ཆེན་པོ་ཞིག་ཡིན་པར་སེམས། གླིང་སྒྲུང་ལས་འཁོད་པ་མང་ཆེ་བ་ལོ་
རྒྱུས་དངོས་དང་སྦྱར་ན་དེ་ཙམ་ཁུངས་སྐྱེལ་བ་དཀའོ། ། འོན་ཀྱང་བསམ་གཞིག་བྱེད་དགོས་པའི་རྒྱུའོ། །
ཀ་བཤད་ལས་དྲངས་པའི་མགོ་ཡུལ་གྱི་ཡུལ་ལྗོངས། །
ཀ་མ་ལ་དང་སྟག་མའི་མེ་ཏོག་སོགས། ཁ་དོག་རྣམ་བཀྲའི་རི་ལུང་ངོ་མཚར་ཅན། ག་སར་མཛེས་སྡུག་
ངོམ་པའི་མགོ་ཡུལ་དེ། ང་ཡིས་མཐོང་མ་ཐག་ཏུ་ཡིད་དབང་འཕྲོག ཅ་གས་རབ་བསྐྱངས་ཁང་གསར་མང་པོའི་
ནང་། ཆ་སྒམ་ལ་སོགས་འཛིན་ཆས་སྤུས་དག་ཅིང་། ཇ་ཆང་འདོད་རྒུ་ལོངས་སྤྱོད་ཅི་དགར་མྱོང་། ཉ་རྒྱས་
རྣམས་ནི་འཚོ་བ་གསར་པར་རོལ། ཏ་ལེར་འོད་སྣང་སྤྲོ་བའི་གློག་བཞུ་ཡིས། ཐ་དད་ཁྱིམ་ཚང་མ་ལུས་འོད་ཀྱིས་
གསལ། ད་དུང་ཞིང་ལས་འཕྲུལ་ཆས་གཏོང་བ་ལ། ན་གཞོན་རྣམས་ཀྱིས་ཧབ་ཐོབ་ཤིག་ཤིག་བྱེད། པ་ཊའི་
རིས་ལྟར་མཛེས་པའི་གྲོང་ཚོ་རྣམས། ཕ་མཐའ་ཡས་པའི་གདོད་མའི་ནགས་འགྲམ་གནས། བ་ཚྭའི་དྲི་བྲལ་
ཡན་ལག་བརྒྱད་ལྡན་ཆབ། མ་འགག་ལྷུང་ལྷུང་སྒྲ་བཅས་རང་བཞིན་རྒྱུ། ཙ་ན་ཡིན་ཡང་ལྗོན་ཤིང་སྣ་ཚོགས་པ།
ཚ་ལྕིབས་ལག་པའི་ཡན་ལག་བརྐྱངས་འདྲའི་འོག ཛ་དྲག་གཅན་གཟན་སྟག་གཟིག་དོམ་དྲེད་དང་། ཝ་དང་
སྤྲེའུ་ལ་སོགས་བགྲང་མི་ལང་། ཞ་ལུ་ཁ་འབུས་ལྟར་གྱི་གསར་བཙུགས་ཤིང་། ཟ་ཐང་འབེལ་བས་ཡུལ་གྱི་མཛེས་
སྡུག་རྒྱན། འ་ཅག་མགོ་ཡུལ་ལུང་པའི་ལེགས་ཆ་ནི། ཡ་མཚན་ལྕེ་བརྒྱར་སྤྲུལ་ཡང་བརྗོད་མི་ཚར། ར་རོས་
གྲོགས་རྣམས་ཆང་འཐུང་གླུ་ལེན་སྐབས། ལ་འུར་སྒེའུ་ཁུང་ཕྱི་ནས་ཟླ་འོད་འོག ཤ་མར་ཡུལ་འདིའི་མཛེས་



ལྗོངས་མངོན་པའི་ཚེ། ས་ཆ་སྐྱིད་པོ་འདི་ལ་དེ་བས་ཆགས། ཧ་ཅང་མཛེས་སྡུག་ཡི་གར་འོང་བའི་ཡུལ། ཨ་མའི་
བུ་མོ་ཁྲིད་དེ་ཡོང་ན་ཤེས། ཞེས་སོ། །
ཚིག་ལྷུག་ལས་དྲངས་པའི་མགོ་ཡུལ་གྱི་ཡུལ་ལྗོངས། །
མགོ་ཡུལ་གྱི་ལུང་པ་གང་སར་སྤང་ལྗོངས་ནར་མོའི་དཀྱུས་སུ་དྭངས་ཤིང་གཙང་ལ་བསིལ་མངར་ལྡན་པའི་
ཆུ་ཕྲན་ཁག་གྱ་གྱུའི་ངང་འབབ་བཞིན་ཡོད་ཅིང་། ཆུ་ཕྲན་གྱི་ངོགས་སུ་ཐར་ཐོར་ལྗོན་ཤིང་གིས་བསྐོར་བའི་ཁྲོད་
ན་སྐར་ཚོགས་བཀྲམ་པ་ལྟ་བུའི་ཡུལ་གྲོང་ཁག་ཁ་ཤས་ཆགས་ཡོད། ཡུལ་གྲོང་དེའི་གཡས་གཡོན་གྱི་རི་རྒྱུད་
རྣམས་སྔོ་ལྗང་ནགས་ཚལ་གྱིས་ཀུན་ནས་བསྐོར་ཅིང་། དེ་ཡང་སྟོད་དུ་སྤང་ལྗོངས་དང༌། སུ་རུ། སྤེན་མ་སོགས་
ས་མཐོའི་ཤིང་ཕྲན་གྱིས་ཡོངས་སུ་བསྐོར་བ་དང་། བར་དུ་ཐང་དཀར་ནག་གིས་བརྒྱན་པ། སྨད་དུ་བེ་ལོ་ཤིང་
དང་སྟག་མ་ཤིང་སོགས་ཤིང་ཕྲན་བརྒྱ་ཕྲག་དུ་མས་བསྐོར་བ། ནགས་ཚལ་ཁྲོད་དུ་སྟག་མའི་མེ་ཏོག་ཁྲ་ཆིལ་དགུ་
ཆིལ་བཞད་ལ་རི་ལྡེབས་ཀྱི་ས་བབ་མཐོ་དམའི་བང་རིམ་བཞིན་སྨད་ནས་སྟོད་བར་རིམ་བཞིན་ཤར་གྱི་ཡོད་ཅིང་
ཚོན་མདོག་དཀར་དམར་ཁྲ་སོགས་ཀྱི་སྟག་མའི་མེ་ཏོག་གིས་རྒྱན་སྐབས་ཚོན་ཁྲ་ཅན་གྱི་འཇིག་རྟེན་དུ་གྱུར། ད་
དུང་མིང་གྲུབ་པའི་མེ་ཏོག་སྣ་ཚོགས་དང་མིང་མེད་པའི་མེ་ཏོག་བརྒྱ་ཕྲག་མང་པོ་ཕན་ཚུན་མཚར་སྡུག་འགྲན་པ་
ལྟར་མགོ་ཡུལ་གྱི་ལུང་པ་ཧྲིལ་པོ་མེ་ཏོག་སྤུངས་པའི་གཞོང་པ་ངོ་མཚར་ཅན་དུ་གྱུར་སྐབས་དེའི་ཁྱེད་ཉིད་ཀྱི་
འདྲེན་བྱེད་དབང་པོར་རྫོགས་མཐའ་མེད་པའི་དགའ་སྟོན་སྦྱིན་པ་མ་ཟད་ད་དུང་མངར་བསིལ་ལྡན་པའི་མེ་ཏོག་
གི་དྲི་བསུང་དྲོད་འཇམ་རླུང་བུ་དང་བསྡེབས་ནས་དབུགས་རྔུབ་གཏོང་སྐབས་དྲི་འཛིན་བུ་གར་ལྡང་སྟེ་ལུས་
སེམས་ཡོངས་སུ་བདེ་སྐྱིད་ཀྱི་འཆར་སྣང་ཞིག་དབང་མེད་དུ་སྦྱིན་སྲིད་ལ་སྔ་དྲོར་ཉི་མའི་འོད་ཟེར་ཁྱབ་པའི་
མདངས་ཀྱི་ཁྲོད་དང་། སྤྲིན་དཀར་ལང་ལོང་གི་འོག གྱ་གྱུའི་ཆུ་ཕྲན་གྱི་འགྲམ། སྔོ་ལྗང་ལྗོན་ཤིང་གི་རྒྱུད།
རབ་མཛེས་མེ་ཏོག་གི་འཁྲིས། དྲི་ཞིམ་བ་ལུའི་གསེབ། གཡུ་མདོག་ཅན་གི་སྤང་ལྗོངས་ཐོག་སྒོ་ཕྱུགས་གཡང་
དཀར་ལུག་དང་། ཟལ་ཆུང་འབྲི། ཁྱུང་དཀར་མཛོ་ཕོ་མོ། འདོད་འཇོ་བ། ནག་གུ་ཁྱི། ཚེ་ཚེ་ར། འདོ་བ་རྟ།
སྨུག་ཆུང་དྲེལ། གོག་པོ་གླང་སོགས་ཀྱིས་རྩེད་འཇོར་རོལ་ནས་ཡུལ་ལྗོངས་དེ་བས་རྣམ་པ་འཁྲུག་ཏུ་འགྲོ་གི་ཡོད།
མགོ་ཡུལ་ནི་ནགས་ཚལ་གྱི་རི་བོ་དང་མེ་ཏོག་གི་རྒྱ་མཚོ་ཞིག་ཡིན་ཞིང་དེའི་ཁྲོད་དུ་རི་སྐྱེས་ཤ་མོའི་འཇིག་རྟེན་གྱི་
མཚར་རྒྱན་དུ་ཐོན་ཞིང་ད་ཆ་སྤྱི་ཚོགས་ཐོག་དང་དོད་ཆེ་ཞིང་རིན་གོང་ཆེ་བའི་བེ་ཤ་དང་། ཁུ་བྱུག་ཤ་མོ། ལུ་གུ་
རྒྱུད་སོགས་ཡུལ་གྲུ་ཀུན་ཏུ་ཁྱབ་ནས་ཡོད་ལ་དེ་གར་ཐག་རིང་ནས་ཡོང་བའི་འགྲུལ་པ་དང་ཡུལ་སྐོར་བར་སྟོན་
ཤར་སྐབས་ཟས་རིགས་ཡག་ཤོས་ཤིག་ལ་བརྩིས་ནས་སྣེ་ལེན་བྱེད་སྲོལ་ཡོད། ལྷག་པར་དུ་འབྲས་ལྡན་གྱི་དུས་སུ་
སླེབས་སྐབས་གནམ་གཤིས་རིམ་པས་གྲང་དུ་ཕྱིན་ཏེ་ལྷབ་ལྷུབ་ཀྱི་ཁ་བའི་འདབ་མས་དེ་གའི་རི་བོ་རྣམས་ཀྱི་རྩེ་
མོར་བོད་ཀྱི་ཟས་མཆོག་རྩམ་པ་གང་སར་གཏོར་བ་དང་བསིལ་རླུང་གིས་སྤང་ལྗོངས་ཚང་མར་གསེར་ཕྱེ་གཏོར་བ་
ལྟར་གྱུར་སྟབས་རི་བོའི་རྒྱབ་མདུན་ཚང་མར་སྐྱེས་པའི་ཐང་དཀར་ཤིང་དང༌། ཐང་དམར་ཤིང༌། ཐང་ནག་
ཤིང་། བེ་ཤིང་། ཤུག་ཤིང་ཕུད། དེ་མིན་སྟར་བུ་ཤིང་དང་། མཁྲེགས་པ་ཤིང་། གྲོ་བ་ཤིང་། མ་གལ་ཤིང་།



སྟག་མ་ཤིང་། གླང་མ་ཤིང་སོགས་ཚང་མའི་ལོ་མ་རྣམས་ལ་ལ་དམར་པོར་གྱུར་པ་དང༌། ལ་ལར་སེར་པོར་གྱུར་
པ། ལ་ལ་དམར་སྨུག་ཏུ་གྱུར་པ་སོགས་རི་བོ་ཐམས་ཅད་རྣམ་པར་བཀྲ་བའི་ཚོན་རྩི་བྱུག་པ་ལྟ་བུར་གྱུར་ནས་མི་
རྣམས་ལ་སྤྲོ་སྣང་འཕར་མ་སྦྱིན་ཐུབ། དགུན་ཚུགས་པའི་དུས་སུ་རྒྱ་མཚོའི་ངོས་ལས་མཐོ་ཚད་སྨི་3700སླེབས་
པས་ཡུལ་གྲུ་དེར་ཁ་བ་འབབ་པའི་དུས་མང་སྟབས་རི་ཀླུང་ཐམས་ཅད་རྩམ་པ་གཏོར་བ་ལྟ་བུར་ཆགས་ནས་ཁྱེད་
ཀྱི་མིག་གི་དབང་པོར་འཆར་སྣང་གསར་པ་ཞིག་སྦྱིན་ངེས། །
གཉིས། སྨྱུག་འཛིན་པས་རགས་ཙམ་བརྗོད་པར་གཞིགས་ན། མགོ་ཡུལ་ཞེས་པའི་འབྲི་སྟངས་ལ་ཤིན་
ཏུ་འཐད་པར་སེམས་ཏེ་ལུང་པ་དེ་ནི། མགོ་ཡུལ་མགོ་ཐང་སྐྱ་མོ། མགོ་ཟས་མར་དཀར་སྤུ་ལུ། ཡུལ་གྲུ་དེ་ཡི་ངོ་
མཚར། རྫ་ཡུལ་ལུང་པའི་ལུང་མགོ། རྫ་ཡུལ་ས་ཡི་ས་མགོ ཤིང་སྣ་འཛོམས་པའི་ཤིང་མགོ ཆུ་སྣ་འཛོམས་པའི་
ཆུ་མགོ རྩྭ་སྣ་འཛོམས་པའི་རྩྭ་མགོ སྨན་སྣ་འཛོམས་པའི་ལུང་མགོ འབྲུ་དྲུག་སྨིན་པའི་ཡུལ་མགོ གནས་ཁྱད་
པར་ཅན་གྱི་གནས་མགོ ཡུལ་ཡ་མཚན་ཆེ་བའི་ཡུལ་མགོ གནས་བདག་ཀུན་གྱི་གནས་མགོ གནས་རི་ཡོངས་
ཀྱི་གཙོ་མགོ རྩྭ་མགོ་རྩི་ཐོག་སྤུངས་ལེ། རྩྭ་སྐེད་ཟིལ་པ་ཁྲོམ་མེ། རྩྭ་རྙིང་མར་ཁུ་བྱུག་འདྲ། ཨེ་མ་འདི་འདྲའི་
ལུང་པ། རྒྱལ་མཆོག་ལྔ་པ་ཆེན་པོས། གཟིམ་ལམ་ནང་དུ་འཁྲུངས་གསལ། ཀླུ་བདུད་བཙན་གསུམ་འཛོམས་
པས། བོད་འབངས་སྤྱི་ལ་གནོད་གསུངས། སྤྱི་ཡི་བདེ་ཐབས་ཆེད་དུ། དེ་མོ་སྐུ་ཕྲེང་དྲུག་པར། གནས་འདིར་
ཞབས་སུ་བཅགས་ནས། དགོན་པ་འདེབས་དགོས་གསུངས་པ། དེ་སྔོན་ཐིག་འཕགས་དགོན་དེ། ད་ཆ་གསང་
སྔགས་ཆོས་གླིང་། ཀུན་གྱི་དད་སྨོན་བྱ་ཡུལ། ཡུལ་ལུང་ཀུན་གྱི་དད་རྟེན། ཨེ་མ་འདི་འདྲའི་ལུང་པར། གནས་
བདག་ཚངས་སྲས་དཀར་པོ། མི་དཀར་རྟ་དཀར་ཆིབས་པ། རྟ་དཀར་རྒྱན་གྱིས་སྤུད་པ། ཞི་བའི་ཚུལ་གྱི་གཞི་
བདག གཞི་བདག་ཕོག་ཐུག་མེད་པ། བྱང་སེམས་སྟོབས་ཀྱིས་ཁེངས་པ། བྱང་ཆུབ་སེམས་ཀྱིས་ཕྱུག་པ། ཀུན་
ལ་ཉེ་རིང་མེད་པ། མགོན་སྐྱབས་གདོང་གྲོགས་ཆེ་བ། གནམ་ཕྱེད་གོས་སུ་གྱོན་པ། ས་ཕྱེད་གདན་དུ་བཏིང་བ།
དགེ་བསྙེན་མོ་རོག་ཆེན་པོ། སྐུ་ལ་དར་དཀར་གསོལ་བ། ཚིབས་སུ་དུང་གཡག་ཆིབས་པ། དཀར་ཕྱོགས་སྐྱོང་
བའི་ཟོ་དོར། དམ་ཅན་དགེ་བསྙེན་རིན་ཆེན། ཁྲོམ་པ་དམག་དཔོན་དགྲ་འདུལ། སྐྱེས་བུ་རིན་ཆེན་དབང་ཕྱུག
ཕྱག་ཏུ་བ་དན་འཆང་བ། སྐེ་ལ་འཁོར་གསུམ་རང་གྲུབ། ཡུལ་ལུང་བཀྲ་ཤིས་ལུང་པ། བཀྲ་ཤིས་ལོ་ལེགས་ཡོང་
བ། མི་ལ་ན་ཚ་དཀོན་པ། ཕྱུགས་ལ་གོད་ཁ་ཆུང་བ། ཞིང་ལ་བཙའ་སད་ཉུང་བ། ཟས་ལ་ཟས་བཅུད་ཆེ་བ།
ཟས་རིགས་ལྷད་མེད་ཟས་རིགས། ཀུན་ལ་བདེ་བ་འབྱུང་བ། ཀུན་གྱིས་མཆོད་བསྟོད་བྱ་ཡུལ། མགོ་ཡུལ་ཡུལ་
ལྷ་གཞི་བདག ཡང་ཡང་འཕྲིན་ལས་བཅོལ་བས། གདོང་གྲོགས་ཉིན་མཚན་དབྱེར་མེད། མཛོད་པར་ཡིད་
ཆེས་གནང་ཆོག ཅེས་པ་དེ་ནི་སྨྱུག་འཛིན་པས་མགོ་ཡུལ་ལུང་པ་དང་ཡུལ་ལྷའི་སྐོར་བཤད་པ་ཕྲན་བུ་འབྲི་ཁུལ་
བྱས་པ་ཙམ་ཡིན། མགོ་ཡུལ་ལ་ཆ་བཞག་ན་ལུང་པ་གཙོ་བོ་ཁག་བཞི་ཡོད་དེ་དྲུག་ལུང་པ་དང༌། མགོ་ཆེན་ལུང་
པ། མཚོ་ལུང་ལུང་པ། ལོ་མ་ལུང་པ་བཅས་སོ། ། ། །
ཤོད་སྲོལ་གཞན་ཞིག མགོ་ཡུལ་ལུང་པའི་ཆགས་སྟངས་དེར་དཔའ་རྩལ་ཆེ་བའི་དཔའ་རྒོད་ཅིག་གི་



མདའ་གཞུ་བསྣམས་ནས་མདའ་གཞུའི་མིང་རེ་རེ་ལ་བལྟས་ནས་གྲོང་ཚོའི་མིང་ཡང་དེ་ལྟར་ཆགས་པ་ཤོད་སྲོལ་
ཡོད་ཀྱང་གོ་ཐོས་ཡོད་མཁན་ལ་དེ་ཙམ་གསལ་པོ་ཤོད་རྒྱུ་མི་འདུག འོན་ཀྱང་མདའ་གཞུའི་མིང་རེ་རེ་དང་གྲོང་
ཚོའི་མིང་ཁག་གཅིག་སྦྱར་ན་མཚུངས་པའང་ཡོད་དེ། དཔེར་ན། མཚོ་ལུང་དུ་མདའ་ཐང་གྲོང་ཚོ་ནི་མདའ་
འཕེན་སའི་ཐང་ཡིན་པས་ན་མདའ་ཐང་དང་། གཞུའི་ཤུབས་དང་འདྲ་བས་ན་གཞུ་ཤུབས། ད་དུང་མདའ་ཞིང་
ཚང་། ཚོ་དྲུག་ཏུ་མདའ་ཤོད་ཅེས་པར་མདའ་ལ་སྦྱར་བའི་བྱ་སྒྲོའི་གཤོག་པ་དང་མཚུངས་པས་མདའ་གཤོག་
ཅེས་དང༌། དཔའ་རྒོད་དེ་དག་རྟ་ལས་འབབ་ས་ཡིན་པས་བབས་ས། (སྦས་ཤོད) དཔའ་རྒོད་དེ་དག་འཛོམས་
ས་ལེགས་ཤོས་སམ་རབ་ཡིན་པས་ན་རབ་ཤོད། ( རའུ་ཤོད) འདན་མ་རྡོ་སྒོ་ལའི་མིང་ལ་མདའ་སྒོ་ཞེས་འབོད་
དེ་མདའི་སྒོ་མོ་ཕྱེ་སར་མདའ་སྒོ་ཞེས་བྱའོ། །
ས་བཅད་གཉིས་པ། མགོ་ཡུལ་ལུང་པའི་ཆགས་སྟངས་བྱེ་བྲག་ཏུ་འཆད་པ།
གཅིག ཚོ་དྲུག་ལུང་པ་འཆད་པ།
ཚོ་དྲུག་ལུང་པ་ནི་ཚོ་དྲུག་གམ་སྡེ་དྲུག་ཡོད་པའི་ཆ་ནས་ཚོ་དྲུག་ཅེས་བརྗོད། དེ་ཡང་། ཚོ་དྲུག་ལྷ་སྡེ་
དཀར་པོ། མི་རྒྱུད་སེམས་པ་དཀར་བ། ཚོ་དྲུག་འབྲུ་དྲུག་སྨིན་ས། འབྲུ་དྲུག་སྨིན་སྟངས་མཚར་བ། ཚོ་དྲུག་
སྐར་མ་སྨིན་དྲུག ནམ་མཁའི་དབྱིངས་ནས་འཕྲོ་བ། ཚོ་དྲུག་སྟག་མོ་འཛོམས་དྲུག སྟག་མོ་ཐང་ལ་འགྱིང་འདྲ།
ཚོ་དྲུག་དྲུག་དཀར་ཤར་ལེ། དྲུག་དཀར་གཡུ་ཡི་སྙིང་པོ། ཚོ་དྲུག་ཐང་དཀར་རྒོད་པོ། ཐང་དཀར་གཤོག་སྒྲ་
ལིང་ལིང་། ཚོ་དྲུག་གཤོག་དྲུག་རྒྱས་ས། ལུས་ལ་འཛུམ་དྲུག་ཤ་ལེ། ཚོ་དྲུག་འབྲས་ཐང་ཕྱུག་མོ། སྤང་བདེ་
གཡང་གི་ར་བ། དྲུག་དམར་གཡུ་སྙིང་འདྲ་བ། ལོ་ལེགས་རྒྱ་མཚོ་འཁྱིལ་འདྲ། འབྲུ་དྲུག་སྨིན་སྟངས་ལེགས་པ།
ཚོ་དྲུག་རྩལ་དྲུག་འཛོམས་པ། སྐད་སྙན་དྲུག་འགྱུར་རྒྱག་ས། ཚོ་དྲུག་འགྲོ་དྲུག་མང་བ། འགྲོ་དྲུག་འཚོ་ཡུལ་
སྐྱིད་པ། ཚོ་དྲུག་མཛེས་དྲུག་ལྡན་པ། ཚོ་དྲུག་སྡེ་དྲུག་ལུང་ལ། དྲུག་དཀར་གཡུ་མཆོག་འདྲ་བ། སྡེ་དྲུག་སྐར་
ཚོགས་བཀྲ་བ། ཕུ་དྲུག་མདའ་དྲུག་སྐྱིད་པ། དཔའ་དྲུག་ཡུལ་ལ་ཚང་བ། སེམས་བཟང་བློ་རྒྱུད་དྲང་བ། དྲང་
བའི་ལས་ལ་འབད་པ། སེམས་པ་ཆོས་ལ་ཁུག་པ། ཆོས་ལ་བློ་ཁ་ཕྱོགས་པ། དགེ་བའི་ལས་ལ་བརྩོན་པ། ཚོ་
དྲུག་ཡུལ་ལྷ་དེ་ཉིད། སྟག་མོ་ཐང་ལ་འགྱིང་འདྲ། སེང་གེ་གནམ་ལ་མཆོང་འདྲ། མཁར་ལ་རྒྱལ་མཚན་
བཙུགས་འདྲ། གཡུ་འབྲུག་གྱེན་དུ་ལངས་འདྲ། མདུང་སོ་གནམ་ལ་གཏད་འདྲ། མཆོད་རྟེན་གནམ་ལ་
གཏུགས་འདྲ། ཐང་དཀྱིལ་ཕུར་པ་བཙུགས་འདྲ། ཡུལ་ལྷས་རྟ་དཀར་ཆིབས་པ། མི་དཀར་རྟ་དཀར་ཧྲིག་ཧྲིག
རྟ་དཀར་འཚེར་ལོང་ཆེ་བ། འཚེར་སྐད་གོམ་འགྲོས་ཤིག་ཤིག གོམ་པའི་འགྲོས་ཀྱི་རྣམ་པ། འགྲོས་བཟང་ཀུན་
ལ་བྱམས་པ། བྱམས་པའི་ལུང་པ་འདི་རུ། འབྲི་དཀར་འོ་མཚོ་འཁྱིལ་ས། འོ་མཚོ་དཀར་ཆུ་འཛོམས་པ།
དཀར་ཆུ་ཟས་བཅུད་ཆེ་བ། འབྲོག་པར་དགའ་བའི་ཕྱུགས་ཟོག ཕྱུགས་རིགས་ཤ་ཤེད་བཟང་བ། ཡུལ་པར་
21



དགའ་བའི་ས་ཞིང་། ས་ཞིང་ལོ་ཏོག་ལེགས་པ། ས་ལ་ས་བཅུད་ཆེ་བ། ས་བཅུད་ཡུལ་བཅུད་འཛོམས་པ།
ཡུལ་མ་འབྲོག་གི་ས་ཆ། སྤང་སྟོད་སྤང་ཐང་གྲུ་བཞི། སྤང་ལ་རྩི་ཤིང་རྒྱས་པ། སྤང་སྐེད་ན་བ་ཁྲ་ལེབ། ན་བ་མེ་
ཏོག་མཚར་བ། ཐང་སྨད་ལྗོན་ཤིང་རྭ་བ། ལྗོན་ཤིང་ལོ་འདབ་ལྡེམ་ལྡེམ། ཆུ་མགོ་བརྒྱ་དང་རྩ་བརྒྱད། ཆུ་བོ་
ཡར་འཁྱིལ་མར་འབབ། ཡར་འཁྱིལ་ཆུ་རིས་ཤིག་ཤིག མར་འབབ་དར་དཀར་དཔྱང་དཔྱང༌། ཁུ་བྱུག་གསུང་
སྙན་སྒྲོག་ས། བུང་བས་འགྱུར་གླུ་ལེན་ས། ཁྲུང་ཁྲུང་གཤོག་རྩལ་ངོམ་ས། ངང་མོས་གཡས་སྐོར་རྒྱག་ས། ངང་
ཕྲུག་གཤོག་རྩལ་རྩེ་ས། ཡུལ་ལ་ཐོན་ཁུངས་འབེལ་བ། ཐོན་ཁུངས་སྣ་ཁ་མང་བ། བུ་ཆུང་ཕོ་ཉམས་དོད་པ། བུ་
མོ་མཚར་སྡུག་ལྡན་པ། སྐྱེ་གཟུགས་རུས་བཟོ་ལེགས་པ། རྒན་དར་གཞོན་གསུམ་ཚང་མ། ཡ་རབས་གུས་
ཞབས་ལྡན་པ། རྒན་པས་གཞོན་པར་གཅེས་པ། གཞོན་པས་རྒན་པར་བཀུར་བ། ཕན་ཚུན་བརྩི་འཇོག་ཆེ་བ།
བརྩི་འཇོག་ཆ་འཇོག་ལྡན་པ། ཆ་འཇོག་གཤིས་ལུགས་བཟང་བ། གཤིས་ཀ་དར་ལས་འཇམ་པ། དར་ལས་
སེམས་རྒྱུད་དཀར་བ། སེམས་རྒྱུད་ཞི་ཞིང་དུལ་བ། མི་རྒྱུད་རིགས་རུས་བརྩི་བ། རིགས་རུས་གཅིག་ལ་གཅིག་
འདྲེས། ཀུན་གྱི་བློ་སེམས་མཐུན་པ། བློ་དང་རིག་པ་རྣོ་བ། རིག་པ་བཟང་བའི་ཡུལ་ལུང་། རྒན་གཞོན་ཀུན་ལ་
འཛོམས་པ། གཞས་དང་ཞབས་བྲོར་མཁས་པ། གླུ་དང་གར་ལ་དགའ་བ། དགེ་བཅུ་དཔལ་ལ་འཛོམས་པ།
ཨེ་མ་འདི་འདྲའི་ལུང་པར། ཡང་ཡང་སྐྱེ་བའི་སྨོན་ལམ། བཏབ་པས་གདོང་གྲོགས་མཛོད་རོགས། །
ཚོ་དྲུག་ལུང་དཀྱིལ་ནས་ཡར་ཕུ་རུ་བལྟས་ཚེ་ལྷ་དབང་སྟག་རི་རྔམས་པའི་ལུང་དཀྱིལ་དུ་སྟག་མོ་ཐང་ལ་
ལངས་པ་བཞིན་ལུང་པ་བཀག་ནས་ཡོད་པ་དང་། མར་མདའ་རུ་བལྟས་ཚེ་མགོ་ཆེན་ལུང་པའི་རི་ཚོགས་ཀྱིས་
ལུང་པ་འཕྲེད་དུ་བཀག་པ་ལྟ་བུ་ཡོད་པ་ནི་ལུང་གསུམ་གཞན་དང་མི་འདྲ་བའི་ཁྱད་ཆོས་ཚང་བས་ལུང་པ་དེར་ས་
ལ་ས་བཅུད་དང་ཡུལ་ལ་ཡུལ་བཅུད་ཆེན་པོ་ཡོང་བའི་གཞིར་བརྩི་སྲོལ་ཡོད་པ་ནི་ཚོ་དྲུག་ལུང་པའི་ཐུན་མོང་མ་
ཡིན་པའི་ཆགས་སྟངས་ཤིག་ཡིན་པ་ཁོ་བོའི་ཕ་དམ་པ་དོན་གྲུབ་ཀྱིས་གསུངས་མྱོང་ཡོད་པ་སྨྱུག་འཛིན་པའི་དྲན་
པའི་ལམ་དུ་གསལ་པོར་འཆར། ད་དུང་འགག་རོང་བཙུགས་ཤིང་ཞེས་པ་ཤིང་ཡ་མཚན་ཅན་ཞིག་ཡོད་པ་དེས་
གདོན་འདྲེའམ་མོ་འདྲེའི་ཁ་གནོན་ཡིན་ཞེས་ཤོད་སྲོལ་ཡོད་པ་དང་སྒོ་སྐྱུར་ཐང་གི་ཐང་འགོར་ལྷ་དབང་སྟག་རི་
རྔམས་པ་དང་རྟ་ལ་རྡོ་རྗེ་དབང་ཕྱུག་གཉིས་ཀྱི་ཤེད་རྡོ་རེ་ལམ་རྒྱུད་དུ་མཐོང་ཆོས་སུ་གྲུབ་ལ་ཤེད་རྡོ་དེའི་སྟེང་ཕྱག་
རྗེས་ཀྱང་གསལ་ཞིང་ཡིད་ཆེས་པ་ཞིག་མཇལ་རྒྱུ་ཡོད། དེའི་ཚུན་ཆད་གདོན་འདྲེ་སོགས་མི་ཡོང་བའི་ཁ་གནོན་དུ་
བཞག་པ་ཡིན་ཚུལ་ཤོད་མཁན་ཡོད་ལ་ཁག་གཅིག་གིས་འདྲེ་ཙོག་ནང་ཚུན་དུ་གནོད་པ་བཀག་གི་ཡོད་པ་ཤོད་
ཚུལ་ཡོད་པས་ཚོ་དྲུག་ལུང་པ་དེ་མི་ཕྱུགས་ཐོག་ནས་བྲག་བཙན་གྱི་སྒོ་མོ་དང་ཆུ་བཙན་གྱི་རབ་ཁ་མེད་པས་གདོན་
འདྲེའམ་མོ་འདྲེ་སོགས་གཅིག་ཀྱང་ཐར་ས་མེད་པའི་ལུང་པ་ཁྱད་དུ་འཕགས་པ་ཅན་ཞིག་ཡིན་ཤོད་རྒྱུན་ཡོད།
གཞན་ཡང་། གླིང་གེ་སར་རྒྱལ་པོའི་སྒྲུང་ཡིག་ལས། ཟོ་དོར་སྟག་རི་རྔམས་པ་དེ། སྟག་མོ་ཐང་ལ་ལངས་འདྲ་
ཡོད། སྡེ་རབ་ཤོད་སྦས་ཤོད་མདའ་ཤོད་གསུམ། ཤོད་གསུམ་མཎྜལ་ཕུལ་འདྲ་གདའ་ཞེས་འཁོད་པ་ལྟར། རབ་
ཤོད་དང་། སྦས་ཤོད། མདའ་ཤོད་གསུམ་པོ་ནི་ལྷ་དབང་སྟག་རི་རྔམས་པ་གཙོ་བོ་ཡིན་པའི་དེར་བཞུགས་པའི་
22



གནས་རི་ཡོངས་ལ་མ་བཅོས་རང་བཞིན་ལྷུན་གྱིས་གྲུབ་པའི་མཎྜལ་ཕུལ་པ་ལྟར་སྡེ་ཁག་གསུམ་ཡོད་པ་དེའང་རུ་
སྟར་བཞིན་དུ་སྒྲིག་མེད་པ་སྐྱེད་པུ་སྤུན་གསུམ་བཙུགས་པ་ལྟ་བུ་ས་ཆ་མི་འདྲ་བ་ཕྱོགས་གསུམ་ནས་མཆོད་པ་ཕུལ་
བ་དང་གཉིས་སུ་མེད་པར་མཆིས། གཞན་ཡང་སྟག་རི་རྔམས་པ་གནས་རིའི་ཞལ་རས་དེ་འདར་མ་ལུང་པའི་
ཕྱོགས་སུ་གཟིགས་ཀྱིན་ཡོད་པ་ཤོད་ཚུལ་བཞིན་ལྷུང་ཆེན་ཕྱོགས་ནས་ཞིབ་པར་བལྟས་ཚེ་དངོས་གནས་མིའི་
གདོང་ལྟ་བུ་མཇལ་རྒྱུ་ཡོད་པ། དཔེར་ན། ཁ་དང༌། སྣ། མིག་བཅས་ལ་དབྱར་ཁའི་དུས་སུའང་ཁ་བས་
བཀླུབས་ནས་བཞུར་མི་ཐུབ་པའི་ཁྱད་ཆོས་དང་དེ་མིན་དཔྲལ་ཀོ་དང་མཁུར་མཚོས་ངོས་སུ་ཁ་བ་བཞུར་ནས་མིའི་
ཞལ་རས་ངོ་མཚར་ཅན་ཞིག་ཏུ་གྲུབ་པ་ལྟར་སྣང་། ལྷ་དབང་སྟག་རི་རྔམས་པའི་ཞལ་རས་འདར་མ་ལུང་པའི་
ཕྱོགས་སུ་གཟིགས་དགོས་དོན་ནི་སྔ་མོའི་དུས་སུ་འདན་མ་ལ་ཁའི་མཚོ་ཞིག་ཡོད་པ་དེ་ནི་དུག་མཚོ་ཡིན་པར་
བཤད། གང་ལྟར་འདན་མ་ལ་ཁར་མཚོ་དེ་ལུད་ན་མགོ་ཡུལ་གཙོ་བོར་བྱེད་པའི་འབངས་རྣམས་ལ་གནོད་འཚེ་
ཆེན་པོ་ཡོང་བའི་ཐུགས་ཁྲལ་གྱི་རྣམ་པའི་ཐོག་ནས་གཟིགས་པར་ཤོད་ཚུལ་ཡོད། ལྷ་དབང་སྟག་རི་རྔམས་པ་དེ་
འདན་མ་ལུང་པ་ནས་བལྟས་ཚེ་ལུང་པ་དཀྱིལ་དུ་སྟག་མོ་ཐང་ལ་ལངས་པ་དང་མཚུངས་ཤིང་ལྷུང་ཆེན་ཕྱོགས་ནས་
བལྟས་ནའང་དེ་ལྟར་མཐོང་ལ་ཚོ་དྲུག་གི་ལུང་པའི་མདའ་ནས་བལྟས་ཚེ་ལུང་གསུམ་གྱི་དཀྱིལ་དུ་བྲག་སྒོ་བརྒྱབ་
པ་ཞིག་དང་མཚུངས་པ་དེ་ནི་ལུང་པ་གཞན་ན་མེད་པའི་གྲུབ་སྟངས་ངོ་མཚར་ཅན་ཞིག་ཡོད།
མ་མཁར་གཡང་མཚོ།
23



1. རབ་ཤོད་ཀྱི་ས་དབྱིབས་ནི་དེ་ཙམ་ཐང་བདེ་པོ་མེད་ཀྱང་སྡེ་དེ་ས་བཅུད་ཤིན་ཏུ་འཛོམས་པོ་ཡོད་སྟབས་
འབྲུ་རིགས་སོགས་ཀྱི་ཡོང་འབབ་ཡག་པོ་དང་དཔའ་རྒོད་དག་འཛོམས་མྱོང་ཡོད་པའི་ཕྱིར་ན་རབ་ཏུ་ཤོད་པ་ཞེས་
པའི་འབོད་དོན་དེ་ནས་བྱུང་བ་ཡིན། དེ་ཡང་རབ་ཤོད་དང་། རའུ་ཤོད། རིའུ་ཤོད་ཅེས་མང་པོ་འབྲི་སྲོལ་ཡོད།
རབ་ཤོད་ཀྱི་དོན་ནི་རབ་ཏུ་ཤོད་པ་ཞེས་བརྗོད་པ་དང་། ཡུལ་ལུང་ངམ་གྲོང་པའི་མིང་གཞན་དང་བསྡུར་ཐབས་
མེད་པའམ་མི་འདྲ་བས་ན་རབ་ཅེས་འབོད་ཡོད། (དེའི་ནང་རའུ་ཤོད་དམ་རབ་ཤོད་ཅེས་འབོད་ན་སྔ་མའི་ཤོད་
རྒྱུན་དང་མཚུངས་ཆེ་བ་འདུག དཔེར་ན། རབ་ཤོད་གྲོང་པ་ལ་ས་བཅུད་ཤིན་ཏུ་བཟང་བས་ན་རབ་ཤོད་དང་།
རའུ་ཤོད་དུ་ར་དང་རའུ་མང་པོ་ཤོད་སྲོལ་ཡོད་པས་སོ) འོན་ཀྱང་སྔོན་མའི་ཤོད་ཚུལ་ལ་རའུ་ཤོད་ར་མར་ཁ་ཚ་
ཞེས་ཤོད་སྲོལ་ཡོད་པར་བརྟགས་ན་དང་ཐོག་ར་མང་པོ་དང་རའི་མར་ཡང་འབེལ་ཞིང་། ཁ་འཇམ་པོ་ཡོད་པར་
ཤེས། རའུ་ཤོད་ཀྱི་སྟེང་དུ་གསལ་དྭངས་ལུང་པ་ཞིག་ཡོད་པ་དེ་ནི་དུད་ཚང་ཁག་གཅིག་གི་རུ་བ་འགྲོ་གི་ཡོད།
ལྷག་དོན་དུ་ལུང་པ་དེར་བསང་མཆོད་བྱ་ཡུལ་དཀར་པོ་རྒྱང་གྲགས་སྒང་ནི་རླུང་རྟ་འཛུགས་ས་རི་བོ་མཐོ་ཞིང་
འཚམས་པའི་རི་ཆུང་འབུར་དུ་དོན་པ་ཞིག་ཡོད་པས་དེར་སླེབས་ཚེ་རང་དབང་མེད་པར་སོ་སོའི་དབང་ཐང་རླུང་
རྟ་ཆེ་རུ་འགྲོ་བའི་སྣང་བའམ་འཆར་སྲིད། གང་ལགས་ཤེ་ན། བསང་ར་དེ་ནི་ཚོ་དྲུག་ལུང་པའི་ནང་གི་བསང་
མཆོད་བྱ་ཡུལ་མཐོ་ཤོས་གྲས་ཤིག་དང་ཡུལ་ལྷ་གནས་ཡུལ་མང་ཆེ་བ་གསལ་དྭངས་ལུང་པ་ནས་གསལ་ཞིང་དྭངས་
བ་ཞིག་མཐོང་བས་གསལ་དྭངས་ལུང་པ་ཞེས་འབོད་སྲོལ་ཆགས། དེ་ནས་མར་བལྟས་ཚེ་ཚོ་དྲུག་གྲོང་པ་ཕལ་ཆེ་
བ་མཐོང་ཐུབ་ཅིང་རི་བོ་མཐོ་ཞིང་བྲག་རི་གཡང་གཟར་གཙུག་ཏོར་འདྲ་བའི་སྟེང་དུ་བསང་ར་ཞིག་ཀྱང་ཡོད།
གསལ་དྭངས་ལྷས་རའི་གཞོགས་གཡས་སུ་གནས་བདག་མགར་བ་རྔན་རྔན་ཞེས་པའི་བྲག་རི་གཏོར་མ་འདྲ་བ་
ཞིག་མཇལ་རྒྱུ་ཡོད། དཀར་པོ་རྒྱང་གྲགས་ཀྱི་བསང་རའི་གཞོགས་གཡོན་དུ་མཛོ་མོ་དུང་དཀར་ལུ་ཞེས་འབོད་
པའི་རྡོ་དཀར་པོ་ལས་གྲུབ་པའི་ཕ་བོང་ཆེ་ཆུང་གསུམ་མཐོང་རྒྱུ་ཡོད། དེར་བྲག་རི་མང་པོ་ཡོད་ཀྱང་རྡོ་དཀར་པོ་
ལས་གྲུབ་པ་གཅིག་ཀྱང་མཐོང་རྒྱུ་མེད་པས་ཡ་མཚན་པའི་རྡོ་ཞིག་ལས་མ་འདས། དེ་ནས་ཡར་ཕྱིན་ན་གསལ་
དྭངས་གཡའ་ལྷས་ཞེས་འབོད་པའི་རྫ་ཡུང་བརྐོ་ཡུལ་ཆེན་པོ་ཞིག་ཡོད། དེའི་ནང་དུ་གྲོང་མི་ཁག་གཅིག་གིས་སྟོན་
ཀ་སླེབས་ཉེའི་མཚམས་སུ་གཡའ་གྲོ་བརྐོ་སྲོལ་ཡོད། གཡའ་གྲོའམ་རྫ་ཡུང་བཙོངས་ན་རིན་གོང་དེ་ཙམ་ཆེན་པོ་
མེད་སྟབས་ཁག་གཅིག་གིས་རྫ་ཡུང་རྡོ་གཏུན་ནང་ཞིབ་མོར་བརྡུངས་ནས་འོ་མའི་ནང་བསྐོལ་ཏེ་བཏུངས་ན་ལུས་
ཟུངས་གསོ་བར་ཕན་པ་ཆེན་པོ་ཡོད་ཅེས་ཤོད་ཀྱི་ཡོད། དེ་ལ་གཡའ་ཧུབ་ཅེས་ཟེར་སྲོལ་ཡོད། (གཡའ་ཧུབ་ནི་
གཡའ་མའི་རྫ་གསེབ་ནས་སྔོག་པའི་རྫ་ཡུང་དང་འོ་མ་གཉིས་སྐོལ་བར་བརྗོད། ཧུབ་ཅེས་པ་ནི་ཐུག་པའི་ཡུལ་
སྐད་ཡིན་པའི་ཕྱིར་ཏེ་འབྲས་ཧུབ་ནི་འབྲས་ཐུག་ལ་འབོད་པ་ལྟ་བུའོ)གསལ་དྭངས་ལུང་པ་ནི་རི་མ་ཐང་གི་ལུང་
ཆུང་ཞིག་ཡིན་པ་དེར་རྩྭ་ཆུ་ལེགས་པས་རའུ་ཤོད་གྲོང་གི་སྟོན་ཁར་སྒོ་ཕྱུགས་སྐྱེལ་ས་ཡག་པོ་ཞིག་ཡིན། ད་དུང་
ལུང་ཆུང་དེར་དབྱར་རྩྭ་དགུན་འབུ་དང་། རྫ་ཡུང་སོགས་སྨན་རྩྭ་མི་ཉུང་བ་བསྔོག་རྒྱུ་ཡོད། གསལ་དྭངས་ལུང་
པའི་འོག་ཏུ་ཡར་འགྱུར་དང་ཕྱི་འགྱུར་ཞེས་པའི་རིའི་རྩེད་མོ་གསལ་དྭངས་ལུང་པའི་གཡས་གཡོན་ནས་སྦྲུལ་ནག་
24



གཉིས་ཐུར་དུ་རྒྱུག་ཡོང་བ་ལྟ་བུའི་ས་དབྱིབས་ཡ་མཚན་ཅན་ཞིག་ཡོད་ལ་ད་དུང་ཕི་འགྱུར་གྱི་མདུན་དུ་རྡོ་ཕ་བོང་
ནག་པོ་ཆེན་པོ་གཉིས་ཡོད་པ་དེའང་སྦྲུལ་གྱི་མིག་ཡིན་ཞེས་ཤོད་སྲོལ་ཡོད། (ཕི་འགྱུར་ཞེས་པའི་ཡི་ནི་ཡུལ་སྐད་
ཡིན་པ་དང་ཡིག་སྐད་དུ་ཕྱི་ཞེས་པ་ལའོ། །ཕོ་ནི་ཕྱིའི་ཟུར་ཆག་ཡིན་ཏེ། དཔེར་ན། ཡུལ་སྐད་ནང་མིག་ཕྱིར་
བལྟས་ལ་ཡིག་སྐད་ནང་མིག་ཕྱིར་བལྟས་ཞེས་འབོད་པ་བཞིན་ནོ། །དེ་བཞིན་ཡིག་སྐད་ཕྱི་གླིང་ཞེས་པར་ཡུལ་
སྐད་དུ་ཡི་གླིང་ཞེས་འབོད་སྲོལ་ཡོད་པ་ལྟར་རོ) རའུ་ཤོད་གྲོང་གི་གྲོང་མགོར་གོག་ཡར་སྒང་གི་རི་རྩེ་ནས་བབས་
པའི་ཆུ་ཕྲན་ཞིག་ཡོད་པ་དེ་གཟུགས་པོར་ཤིན་ཏུ་འཕྲོད་པའི་ཡང་ཞིང་བསིལ་ལ་དྭངས་གཙང་ཡིན་སྟབས་སྔ་མོའི་
གླག་མཐོང་རི་ཁྲོད་དུ་བཞུགས་མཁན་གླག་མཐོང་སྤྲུལ་སྐུས་གཟིགས་ནས་ཁོང་མཆོད་རྒྱུའི་ཆུ་ནི་རའུ་ཤོད་ཀྱི་གྲོང་
མགོའི་གོག་ཡར་སྒང་ནས་བབས་པའི་ཆུ་དེ་ལེན་སྲོལ་ཡོད་ཅེས་ཤོད་རྒྱུན་ཡོད། (གོག་ཅེས་པ་ནི་ཡུལ་སྐད་ཡིན་
ལ་དོན་དུ་གྲོག་ཞེས་པའི་གྲོག་དེའི་ར་བཏགས་དོར་བ་ལྟ་བུའི་སྒྲ་ཐོན་གྱི་ཡོད་དེ་དཔེར་ན་གོག་ལུང་ཞེས་པར་དོན་
དུ་གྲོག་ལུང་ཞེས་བརྗོད) ཆུ་ཕ་རོལ་ནས་ཚུར་བལྟས་ཚེ་རའུ་ཤོད་གྲོང་ནི་ལྷ་དཀོན་མཆོག་གསུམ་ལ་རྡོ་མཆོད་ཕུལ་
བ་དང་གཉིས་སུ་མེད་པ་ཞིག་ཁྱེད་ཀྱི་སྣང་ངོར་རང་དབང་མེད་པར་འཆར་སྲིད་ཅིང་ལྟ་ཕྱོགས་གཞན་ཞིག་ནི་
འབོའི་ནང་ཕྱེ་མར་བྱུར་བུར་གཏམས་པ་དང་མཚུངས་ཏེ་དཀྱིལ་མཐོ་ཞིང་གཞོགས་གཉིས་པོ་ཅུང་དམའ་བ་ཡོད།
རའུ་ཤོད་ཀྱི་རི་རྩེར་འཛེགས་ནས་མར་བལྟས་ཚེ་འོག་ཏུ་རྒྱུག་འགྲོ་བའི་རྫ་ཡུལ་ཆུ་འགོ་ནི་གྱ་གྱུར་བསྲིངས་པའི་སྐེ་
རགས་ཁམ་སྐྱ་ཞིག་དང་མཚུངས་ལ་གྲོང་རྡལ་དེ་ནི་མུ་ཏིག་ས་ལ་གཏོར་བ་དང་འདྲ་པོ་ཡོད། རིའི་གཡའ་
མཚམས་སུ་རྫ་ཡུང་སོགས་སྨན་རྩྭའི་རིགས་མང་པོ་བསྔོག་རྒྱུ་ཡོད་པ་མ་ཟད་ཚོ་དྲུག་གི་རི་ཀླུང་གང་སར་ཡུལ་གྲུ་
ཀུན་གྱིས་མཐོང་ཆེན་བྱེད་པའི་དབྱར་རྩྭ་དགུན་འབུ་མི་ཉུང་བ་ཞིག་བརྐོ་རྒྱུ་ཡོད། རའུ་ཤོད་གྲོང་གི་གཞོགས་
གཡོན་དུ་སྐམ་འོང་ལུང་པ་ཞེས་པའི་ལུང་ཤུར་ཞིག་ཡོད། དོན་དུ་ལུང་ཤུར་དེའི་ནང་ཆུ་དཀོན་པོ་ཡོད་སྟབས་སྐམ་
ལུང་ཞེས་པའི་དོན་ལ་བརྗོད་ཚུལ་ཡོད། འོན་ཀྱང་ཆུ་དཀོན་པ་མ་གཏོགས་ཆུ་རྩ་བ་ནས་མེད་པ་ནི་མ་ཡིན་ཏེ་ལུང་
ཤུར་དེའི་འགོར་ཤིན་ཏུ་དྭངས་བའི་ཆུ་ཕྲན་ཞིག་མཐོང་རྒྱུ་ཡོད། ལུང་ཤུར་དེར་དགུན་ཁ་ཕྱུགས་ཟོག་སྐམ་པ་ལུང་
པ་དེར་སྐྱེལ་མཁན་ཡོད་པས་སྐམ་འོང་ལུང་ཞེས་པར་འདོགས་སྲོལ་ཡོད་པར་སྙམ། ཕྱུགས་ཟོག་སྐམ་པ་ནི་ཕྱུགས་
རིགས་ཕོ་དང་འོ་མ་འཇོ་རྒྱུ་མེད་པའི་ཕྱུགས་ཟོག་ལའོ། །རའུ་ཤོད་ཀྱི་ཆུ་བོ་ཕ་རོལ་དུ་འབྲུག་རྩ་ལུང་པ་ཞེས་པ་
ཞིག་ཡོད་པ་དེར་འབྲུག་སྨད་ལྷས་དང་འབྲུག་སྟོད་ལྷས་གཉིས་ཡོད་པས་རུ་བ་འགྲོ་ཡུལ་ཆེན་པོ་རང་མེད་ཀྱང་རྩྭ་ཆུ་
འབེལ་པོ་ཡོད་པའི་ལུང་ཆུང་ཞིག་ཡིན། འབྲུག་སྟོད་ལྷས་དང་སྨད་ལྷས་ཀྱི་ནགས་གསེབ་གཡས་གཡོན་དུ་དོམ་
དང༌། སྤྱང་ཀི ཝ་མོ། འཕྱི་བ། རྒྱ་ར། གླ་བ། སྤྲེའུ། གཟིག་སོགས་མཐོང་རྒྱུ་ཡོད་སྐད། ད་དུང་འབྲུག་སྟོད
ལྷས་སྟེང་དུ་དབྱར་རྩྭ་དགུན་འབུ་སོགས་སྨན་རྩྭའི་རིགས་ཕོན་དེ་ཙམ་ཆེན་པོ་མེད་ཀྱང་སྣ་རིགས་མང་པོ་ཡོད།
འབྲུག་སྨད་ལྷས་རྒྱུད་ཀྱི་ཆུ་རྒོད་ཕ་རོལ་དུ་མིང་ཡ་མཚན་ཅན་གྱི་མཚེའུ་ཞིག་ཡོད་པ་དེར་མིང་དུ་རྒྱ་ནག་ཆུ་འགོ་
ཞེས་འབོད་ཀྱི་ཡོད། ཆུ་མགོ་དེ་ནི་ཚོ་དྲུག་ལུང་པར་ཐན་པ་ཡུན་རིང་བསྟན་ཚེ་ཆུ་རྫིང་དེའི་ནང་དུ་རྟའི་མགོ་དང་
རུས་པ་སོགས་གཡུགས་ན་གཞི་བདག་ཁྲོས་ཏེ་ཆར་འབབ་སྲོལ་ཡོད་ཅེས་ཤོད་རྒྱུན་ཡོད་པ་བཞིན་ཐན་པ་ཉིན་མང་
25



བསྟན་ཚེ་གོང་གསལ་ལྟར་བྱེད་སྲོལ་ཡོད། རྒྱུས་མངའ་མེད་པར་དེ་ལྟར་སྨོས་ན་ཡིད་ཆེས་བར་དཀའ། འབྲུག་རྩ་
ལུང་པའི་ཕུགས་སུ་དགེ་བསྙེན་རིན་ཆེན་དབང་ཕྱུག་གནས་ཡོད་ཅེས་ཤོད་རྒྱུན་ཡོད། གཞན་ཡང་། རའུ་ཤོད་ཀྱི་
ཕར་ཕྱོགས་སུ་གཡོན་རི་སྒྲོལ་མ་ཉེར་གཅིག་གི་གནས་རི་དང་། འཕགས་པ་གནས་བརྟན་བཅུ་དྲུག་གི་གནས་རི།
མདུན་རི་རྗེ་འབངས་ཉེར་ལྔའི་གནས་རི་སོགས་ཡོད། ཤོད་རྒྱུན་དུ། གནས་གླག་མཐོང་ཆོས་ཀྱི་ཕོ་བྲང་རེད།
རྗེ་བཀའ་བརྒྱུད་པ་ཡི་གདན་ས་རེད། ཅེས་པའི་ཁ་རྒྱུན་ད་ལྟའི་བར་འཇགས་ཡོད་པར་གཞིགས་ན། དང་པོ་
གྲུབ་མཐའ་བཀའ་བརྒྱུད་པའི་རི་ཁྲོད་ཅིག་ཡིན་པ་སྨོས་མེད་རེད། ད་ཆ་རི་ཁྲོད་དེའི་ནང་རྒྱུ་འཇིམ་ལས་གྲུབ་
པའི་རྗེ་བཙུན་བྱམས་པ་མགོན་པོའི་སྐུ་བརྙན་ཞིག་དང་གསེར་ཟངས་ལས་གྲུབ་པའི་ཇོ་བོའི་སྐུ་ཞིག་བཞུགས་ཡོད་
ལ་ཚོ་དྲུག་ལུང་པའི་བསང་མཆོད་བྱ་ཡུལ་གཙོ་བོ་ཞིག་ཀྱང་ཡིན། དེའི་མིང་བྱུང་ཚུལ་ནི་བོད་རབ་བྱུང་ལྔ་པའི་ཤིང་
སྤྲེལ་ལོར་འཁྲུངས་པའི་རྒྱལ་བ་ཀརྨ་པ་སྐུ་ཕྲེང་གསུམ་པ་རང་བྱུང་རྡོ་རྗེའི་དངོས་སློབ་སྐལ་བཟང་དོན་གྲུབ་ཞུ་བ་
ཞིག་ཚོ་དྲུག་གི་ས་བཅུད་ཤིན་ཏུ་བཟང་བའི་རའུ་ཤོད་གྲོང་ཚོའི་ཕི་འགྱུར་ལ་ཁར་ཕེབས་ནས་ཞལ་ཤར་ཕྱོགས་སུ་
གཟིགས་བཞིན་དུ་རྡོ་ཕ་བོང་ཞིག་གི་སྟེང་དུ་བཞུགས་ནས་རི་ཁྲོད་གང་དུ་བཏབ་མིན་གྱི་ས་དབྱིབས་ལ་ཐུགས་
དཔྱད་གནང་བའི་སྐབས་ཕྱོགས་གང་ནས་ཡོང་མིན་དང་གང་གི་སྤྲུལ་པ་ཡིན་མིན་མི་ཤེས་པའི་བྱ་ཆེན་གླག་རྒོད་
གཅིག་ནམ་མཁའི་དབུས་ནས་རྡོ་ལྷུང་བ་ལྟར་སྒྲ་དང་བཅས་གློ་བུར་དུ་འཕུར་ཡོང་བ་དེས་བླ་མའི་ཕྱག་ཕྲེང་ཁྱེར་
ནས་གཙང་པོ་ཕ་རོལ་ཉི་མ་ནུབ་ཀྱི་ཕྱོགས་སུ་བྱིན་རླབས་ཤིན་ཏུ་མྱུར་བའི་ཕྱག་འཚལ་སྒྲོལ་མ་ཉེར་གཅིག་གི་
གནས་རི་ཤིན་ཏུ་ཡ་མཚན་ཆེ་ཞིང་དེ་ཁུལ་དུ་དཔྱིད་དབྱར་མཚམས་སུ་ནེ་ཙོའི་གཤོག་པ་བརྐྱངས་འདྲའི་ཐོག་མེ་
ཏོག་སྣ་ཚོགས་རྣམ་པར་བཀྲ་ཞིང་གསུང་སྐད་སྙན་པའི་ཁུ་བྱུག་དང༌། ནེ་ཙོ། གོང་མོ། བྱ་ཝང་། སྲེག་པ།
འཇོལ་མོ། འཇོལ་ཁྲ། སྐྱུང་ཀ བྱིའུ་ཅོ་ཀ བྱ་དོན་གྲུབ་མ། མཛེས་མོ་སོགས་འདབ་ཆགས་རྣམས་ཀྱི་གྲེ་འགྱུར་
འགྲན་པ། འབྱུང་བ་ལྔའི་ཁ་དོག་མཚོན་པའི་རླུང་སྐྱོད་དར་གྱིས་བརྒྱན་ཞིང་བསང་དུད་འཁྲིགས་པའི་རི་མགོ་
མཐོན་པོར་སྤྲིན་དཀར་གྱི་ལ་ཐོད་དཀྲིས་ཏེ་དགུང་སྔོན་དབྱིངས་སུ་འཕྱུར་བ། གདོད་མའི་ནགས་ཚལ་སྟུག་ཅིང་
སྡོང་པོའི་ལྕུག་ཕྲན་ལྡེམ་ལྡེམ་གཡོ་བའི་རིགས་མི་འདྲ་བ་ཤིན་ཏུ་མང་པོའི་སྤང་ནགས་མཚམས་སུ་རྡོ་ཕ་བོང་ཞིག་
གི་སྟེང་དུ་བཞག་པ་བླ་མས་གཟིགས་ནས་རི་ཁྲོད་དེ་གར་འདེབས་རྒྱུའི་རྟགས་སམ་ལུང་དུ་བསྟན་པར་བརྩིས་ཏེ་
དེར་གླག་མཐོང་རི་ཁྲོད་ཅེས་པའི་མིང་ཡང་དེ་ལྟར་ཐོགས། གནས་རི་དེའི་ཤུག་པ་ནི་ཤུག་པ་གཞན་དང་མི་འདྲ་
བ་དྲི་ཞིམ་འཐུལ་ཤུགས་ཆེ་ཞིང་རང་ཁྱིམ་སོགས་ལ་ཞོགས་པ་སྔ་པོ་ནས་སྣ་ལ་དྲི་གཞན་མ་ཚོར་གོང་བདུགས་ན་
མཁའ་རླུང་གཙང་དུ་ཕྱིན་ནས་དྲི་ངན་ཀུན་སེལ་གྱི་ནུས་པ་ལྡན་སྟབས་རྒྱུས་མངའ་ཡོད་མཁན་གྱིས་ལྷ་ས་སོགས་
ས་ཕྱོགས་གང་སར་ཁྱེར་འགྲོ་མཁན་མང་པོ་ཡོད། རྒྱུན་དུ་ཤུག་པ་དེར་གླག་མཐོང་གནས་ཤུག་ཅེས་འབོད་ཀྱི་
ཡོད། ད་དུང་གླག་མཐོང་སྒྲོལ་མ་ཉེར་གཅིག་གི་གནས་རིའི་ཞོལ་དུ་ཆུ་མིག་གཅིག་བརྡོལ་ཡོད་པ་དེ་སྒྲོལ་མའི་
གནས་ཆུར་བརྩིས་ནས་སྒྲོལ་ཆུ་ཞེས་བརྗོད་ཀྱི་ཡོད། དེའི་ཕན་ཡོན་ནི་མིག་ནད་དང་། གྲིབ་ནད། མཛེ་ནད་
སོགས་ལ་ཕན་པ་ཡོད་པས་གནས་མཇལ་བ་ལམ་དེའི་འཁྲིས་སུ་སླེབས་ན་མི་མང་ཆེ་བས་གཙང་མ་བཀྲུས་པའི་
26



ལག་གཉིས་ནང་སྒྲོལ་ཆུ་བླངས་ཏེ་ཐོག་མ་གནས་རིའི་ཕྱོགས་སུ་ལན་གསུམ་གཏོར་བ་དང༌། དེ་ནས་ཁ་གང་
འཐུང་བ། དེ་རྗེས་སོ་སོའི་མགོ་བོ་དང་། ལག་པ། གདོང་པ་བཅས་གཙང་མ་བཀྲུ་བ་དང་སྐྲའི་སྒང་བྱུག་བྱུག་
བྱེད་སྲོལ་ཡོད། རྫ་ཡུལ་གྱི་མགོ་ཡུལ་ནས་བབས་པའི་ཆུ་བོ་དེར་སྔ་མིང་དུ་གསང་ཆུ་ཞེས་འབོད་སྲོལ་ཡོད། དོན་
ནི་གསང་སྔགས་ཆོས་རྫོང་ཕྱོགས་ནས་བབས་པའི་གཙང་ཆུ་ཡིན་པས་ན་གསང་ཆུ་ཞེས་འབྱུང་ཁུངས་ཀྱི་ཆ་ནས་
བཏགས་པ་དང་དེར་ལུང་ཐག་རིང་ཤོས་ཡིན་པའི་ཆ་ནས་ཀྱང་འདོགས་པར་སེམས། གཞན་ཡང་རའུ་ཤོད་གྲོང་
སྟོད་དུ་ར་སྐྱ་ཀོང་ཀོང་ཞེས་པ་དེ་ནི་སྔ་དུས་ནས་དུར་ཁྲོད་ཅིག་ཏུ་བརྩི་སྲོལ་ཡོད་སྟབས་དེར་སྐུ་ཕུང་རེ་ཟུང་སྦས་
མྱོང་ཡོད་སྐད།
སྤྱི་ལོ་1959ལོའི་གོང་དུ་གླག་མཐོང་ལྷ་ཁང་ནང་རྟེན་གཙོ་ནི་འཇིམ་ལས་གྲུབ་པའི་རྒྱལ་བ་བྱམས་པ་ཆེན་
པོའི་སྐུ་གཅིག་དང་། རྒྱ་གར་ཤར་ལིའི་སྐུ་གཅིག འཇིགས་བྱེད་དཔའ་བོ་གཅིག་པ་གཅིག འཕགས་པ་གནས་
བརྟན་བཅུ་དྲུག་གི་སྐུ། རྗེ་བཙུན་སྒྲོལ་མའི་སྐུ་བཅས་བཞུགས་ཡོད། སྔ་མོའི་དུས་སུ་ལོ་ལྟར་བོད་ཟླ་བརྒྱད་པ་
དང་བདུན་པར་རི་ཁྲོད་དེའི་ནང་དགོན་པའི་གྲྭ་པ་དང་ཚོ་དྲུག་གི་གྲྭ་རྒྱུན་ཚང་མ་འདིར་འཛོམས་ནས་སྤྱི་གཏོར་
གདུགས་དཀར་མདོས་ཆེན་དང་། ནག་པོ་བསྐང་གསོ། ཤེར་སྙིང་བདུད་བཟློག་བཅས་ཉིན་བཅུ་ཚོགས་ཀྱི་ཡོད།
ད་ཆ་བོད་ཟླ་གཉིས་པ་དང་གསུམ་པ་གང་རུང་ནང་སྨྱུང་གནས་ཉིན་བརྒྱད་ཚོགས་ཀྱི་ཡོད། ལྷ་ཁང་དེའི་ནང་
གསང་སྔགས་ཆོས་གླིང་གི་དགེ་བའི་བཤེས་གཉེན་ཆེན་པོ་ཚུལ་ཁྲིམས་རྒྱ་མཚོ་དང༌། བླ་མ་དབང་འདུས། བླ་མ་
དགེ་ལེགས་བཅས་བཞུགས་མྱོང་ཡོད་པས་ལྷ་ཁང་བྱིན་ཅན་ཞིག་ཡིན་ལ་ལྷ་ཁང་དེ་ཡང་གསང་གསང་སྔགས་ཆོས་
གླིང་གི་འཁྲུལ་མེད་ཁོངས་གཏོགས་ཤིག་ཡིན། །
ད་ལྟ་གླག་མཐོང་ལྷ་ཁང་ནང་མཇལ་རྒྱུ་ཡོད་པ་ནི་རྒྱལ་བ་བྱམས་པའི་སྐུ་བརྙན་ཆེན་པོ་ཞིག་དང་། རྒྱལ་
བའི་བཀའ་འགྱུར་རིན་པོ་ཆེ། བསྟན་འགྱུར་རིན་པོ་ཆེ། སྒྲོལ་མ་ལྗང་གུའི་སྐུ། གུ་རུ་རིན་པོ་ཆེའི་སྐུ་བཅས་
མཇལ་རྒྱུ་ཡོད།ལྷ་ཁང་དེ་ནི་སྔར་ནས་ད་བར་གསང་སྔགས་ཆོས་གླིང་གི་ཁོངས་སུ་གཏོགས་ཀྱི་ཡོད།
རའུ་ཤོད་སོགས་ཀྱི་ར་བ་འགྲོ་སའི་གནས་རིའི་མིང་དང་ས་ཆ་ཁག་གཅིག་གི་མིང་ནི་འདི་ལྟ་སྟེ། སྦས་ཤོད་
གྲོང་འགོ་ལུང་གཉིས་ཀྱི་མདོ་དུད་རྩི་གྲོང་ཚོ་ནས་རྐང་ཐང་མར་ཆུ་ཚོད་ཕྱེད་ཀ་མན་ཙམ་ཕྱིན་ན་འདམ་ལུད་ཐང་
ཞེས་པའི་གཡས་གཡོན་ནགས་ཚལ་གྱིས་བསྐོར་ཞིང་དཀྱིལ་དུ་རི་མ་ཐང་ཞིག་ཡོད་སར་སླེབས། འདམ་ལུད་ནི་ལོ་
མ་བསགས་པའི་ཤིང་གི་ལོ་མ་སོགས་རུལ་ནས་འདམ་པ་ལྟ་བུ་ཆགས་ནས་ལུད་དང་འདྲ་བ་ན་དེ་ལྟར་བརྗོད་
དོ། །དེ་ནས་ཆུ་ཚོད་ཕྱེད་ཀ་གཡས་གཡོན་སོང་ན་འདམ་ར་ཞེས་པའི་རི་མ་ཐང་ཞིག་ཏུ་འབྱོར། འདམ་ར་ཞེས་
འབོད་སྲོལ་ཡོད་ཀྱང་སྔ་མོའི་དུས་སུ་འདམ་པའི་ར་བ་ཡིན་པ་མ་ཤེས་ཀྱང་ད་ཆ་ནི་འདམ་པའི་ར་བ་མིན། དེ་གར་
ནགས་རི་མཚོ་ལྟར་ནག་ཐིང་ངེར་གནས་པ་དང་རི་ཚོགས་མང་པོ་འདུས་ནས་ཡོད། དེ་ནས་གདོད་མའི་ནགས་
ཚལ་དབུས་སུ་མུ་མཐུད་ཆུ་ཚོད་ཕྱེད་ཀ་ཙམ་ཕྱིན་ན་ཆོས་གསུང་ར་ཞེས་པའི་རྒྱབ་རི་རྫ་རི་འདྲེས་པའི་ལྷས་ར་ཞིག་
ཏུ་འབྱོར། དེ་ནས་སྐར་མ་20ལྷག་ཙམ་ཕྱིན་ན་ངོམ་རིག་ཞེས་པའི་ལྷས་ར་ཆེ་ཙམ་ཞིག་ཡོད་སར་སླེབས། དེའི་



ཁོར་ཡུག་ཀུན་ཏུ་ཤིང་རིགས་སྣ་ཚོགས་ཀྱིས་བརྒྱན་ཅིང་རི་ཀླུང་གང་ས་གང་དུ་རི་ཚལ་མང་པོ་ཡོད་པ་མ་ཟད་ལྷག་
པར་དུ་ངོམ་རིག་རིག་ལྷས་ཞེས་པའི་ས་ཆར་རི་སྒོག་རུག་པ་སོགས་ཞིང་ཁའི་ནང་བཏབ་པ་ལྟར་ཤིན་ཏུ་མང་པོ་
འཐུ་རྒྱུ་ཡོད་པ་དང་མི་གཞན་ལ་ངོམ་རིན་ལྡན་པའི་ནགས་རི་དང་རི་ཚལ་རིག་རྒྱུ་ཡོད་པས་ངོམ་རིག་ཅེས་འབོད།
རུག་པ་ཞེས་པ་ནི་རི་སྒོག་གི་རིགས་ཤིག་ཡིན་ལ་རུག་པ་ནི་མགོ་ཡུལ་གྱི་ས་ཕྱོགས་གང་སར་སྐྱེ་གི་ཡོད་སྟབས་མགོ་
ཡུལ་བས་དཔྱིད་ཀར་སླེབས་སྐབས་རུག་པ་བཏུས་ནས་རུག་པས་མོག་མོག་ཀྱང་བཟོ་སྲོལ་ཡོད། རུག་པ་ནི་རི་
གཙང་ས་གཙང་ཐོག་སྐྱེས་ཀྱི་ཡོད་པས་ལྷད་མེད་ཀྱི་ཟས་རིགས་ཡག་པོ་ཞིག་ཏུ་བརྩིས་ཆོག དེ་ནས་རིམ་བཞིན་
འགག་འཇུག་དང་ཆུ་དཀར་ཆུ་རྒྱུད་དུ་སླེབས། ལོ་བཅུའི་གོང་དུ་ས་ཆ་དེ་གར་གདོད་མའི་ནགས་ཚལ་ཤིན་ཏུ་
མཐུག་པོ་ཡོད་ཀྱང་ད་ཆ་དེ་ལྟར་མཐོང་རྒྱུ་དཀོན། དེ་ནས་ཆུ་ཚོད་ཕྱེད་ཀ་མན་ཙམ་སོང་ན། ལྷུང་ཆེན་ལྷུང་ཆུང་
གཉིས་ཀྱི་མདོར་གླིང་ཆེན་གྱི་སར་སླེབས། (ལུང་ཆེན་དང་ལུང་ཆུང་ཞེས་འབོད་ན་དོན་དང་མཐུན་ཤས་ཆེ་ཡང་
ལུང་ལུང་པ་ཞེས་འབོད་སྐབས་དེ་ཙམ་མི་བདེ་བས་དེ་ལས་ཡུལ་སྐད་དང་ཉེ་བའི་ཆ་ནས་ལྷུང་ལུང་པ་ཞེས་བརྗོད་
ན་བདེ་བར་སྙམ) གླིང་ཆེན་ནི་ལུང་པ་གཉིས་ཀྱི་མདོར་ཆགས་ཡོད་ལ་ལྷུང་ལུང་པའི་ནང་གི་ལྷས་ར་ཆེ་ཤོས་དང་
འདུ་འཛོམས་བྱེད་ཆེ་ཤོས་ཤིག་ཀྱང་ཡིན། དེའི་རི་མགོ་གང་སར་དབྱར་རྩྭ་དགུན་འབུ་དང་རྫ་ཡུང་གི་ཐོན་ཁུངས་
བཟང་བ་དང་རྟ་ནོར་ལུག་གི་ཕྲ་ཚོམ་བཏབ་ཅིང་ཞོ་དང་འོ་མའི་རྒྱ་མཚོ་འཁྱིལ་བའི་རུ་བ་སྡོད་ས་ཆེན་པོ་ཞིག་ཡོད།
གླིང་ཆེན་ལྷས་རའི་མཇུག་ཏུ་ཆུ་ཕྲན་ཆུང་ངུ་ཞིག་ཡོད་པ་དེར་མཛེ་འབུར་ཆུ་མགོ་ཞེས་འབོད་ཀྱི་ཡོད། ཆུ་ཕྲན་
དེའི་ནུས་པ་ནི་མཛེ་ནད་ཐོར་པ་སོགས་ཡོད་ན་དེའི་སྟེང་བྱུག་སྟེ་མཛེ་ཐོར་སྐམ་གྱི་ཡོད་ཅེས་ཤོད་རྒྱུན་ཡོད་པ་
བཞིན་སྨྱུག་འཛིན་པས་ཐེངས་ཤིག་སྤུན་མཆེད་ལ་རྟ་གཅིག་གཡར་ནས་རུ་བ་ནང་དུ་འགྲོ་ཞོར་དུ་རྟ་དེའི་མིག་
ལྤགས་སྒང་ལ་མཛེ་རྡོག་ཆེན་པོ་ཞིག་ཡོད་པ་དེའི་སྟེང་ཁོ་བོས་ཆུ་ཕྲན་དེའི་འཁྲིས་སུ་སླེབས་སྐབས་བཞོན་རྟའི་
མཛེ་རྡོག་སྒང་དུ་ཆུ་བྱུག་ཙམ་བྱས་པས་དུས་ཚོད་རིང་པོ་མི་ཐོགས་པར་མཛེ་རྡོག་མེད་པ་ཆགས་པ་ཁོ་བོས་དངོས་
སུ་མཐོང་བྱུང་བས་ཧ་ལས་དགོས་པའི་མཛེ་ཐོར་ལ་ཕན་པའི་སྨན་ཆུ་རྩ་ཆེན་ཞིག་རེད་འདུག རུ་བ་འགྲོ་ས་ལྷུང་
ཆེན་དང་ལྷུང་ཆུང་ཁག་གཉིས་ཡོད་པ་ལས་དང་པོ་ལྷུང་ཆེན་དུ་འགྲོ་ན་གོང་དུ་སྨོས་པའི་གླིང་ཆེན་ནས་སྐར་
མ་40ལྷག་ཙམ་གྱི་སར་ཤོ་མང་ལྷས་ཞེས་པའི་ལྷས་ར་རི་མ་ཐང་ཞིག་ཏུ་འབྱོར། དེའི་ཆུ་ཕར་རིའི་སྟེང་ལྷས་ར་
ཡོད་པ་དེར་དབྱར་རྩི་སྐས་ཐེམ་ཞེས་འབོད། དོན་ནི་རྩྭ་བཅུད་ཆེན་པོ་ལའོ། །ཆུ་ཚུར་རོལ་སྟེང་དུ་ལྷས་ར་ཞིག་
ཡོད་པ་དེར་ར་རིལ་ཞེས་འབོད། དོན་ནི་སྔ་མོའི་དུས་སུ་རའུ་ཤོད་གྲོང་ལ་ར་མང་པོ་ཡོད་སྟབས་ལྷས་ར་དེར་རའི་
རིལ་མས་ཁེངས་ནས་ཡོད་པས་ར་རིལ་ཞེས་འབོད། དེའི་གཞོགས་གཡོན་ངོས་སུ་བྱ་ཁྱུང་གི་གནས་རི་ཞིག་
མཇལ་རྒྱུ་ཡོད་ལ་གནས་རི་ནས་བབས་ཡོང་བའི་ཆུ་རྒོད་མི་ཆུང་བ་ཞིག་ཀྱང་ཡོད། ཤོད་སྲོལ་དུ་བྱ་ཁྱུང་གི་གནས་
རི་ནས་བབས་ཡོང་བའི་ཆུ་ཡིན་པས་གྲིབ་དང་མི་གཙང་བ་འདག་བྱེད་ཅིག་ལ་བརྩིས་ནས་རྒྱུས་ཡོད་མཁན་གྱིས་
དང་པོ་གནས་རིའི་ཕྱོགས་སུ་ཆུ་ཐེངས་གསུམ་གཏོར་བ་དང་། དེ་ནས་མགོ་བོའི་སྟེང་བྱུག་བྱུག་བྱེད་པ། ཁ་གང་
བཏུང་བ། མིག་ལ་བྱུག་པ་བཅས་བྱས་ན་བྱབས་ཁྲུས་ཀྱི་གོ་ཆོད་ཅེས་ཤོད་སྲོལ་ཡོད། ཡ་མཚན་སྐྱེ་དགོས་པ་ཞིག་



ལ་ཆུའི་འགྲམ་དུ་ཅོང་ཞི་རྡོ་ཆེ་ཆུང་མི་འདྲ་བ་མང་པོ་ཡོད་པས་ལྷུང་ཆེན་གང་སར་མེད་པ་དེ་གཅིག་པུར་ཡོད་
དགོས་དོན་ཞིབ་འཇུག་བྱེད་དགོས་པའི་གནད་དུ་སེམས་སོ། ལྷས་ར་དེའི་སྟེང་དུ་རྟ་སྐུང་ཞེས་པའི་ལུང་ཆུང་
མངོན་གསལ་དེ་ཙམ་དོད་པོ་མེད་པ་ཞིག་ཡོད། སྔ་མོ་རྐུ་མ་དང་ཇག་པར་རྟ་སོགས་ཕྱུགས་རིགས་རྐུ་མ་མི་ཤོར་
བའི་ཆེད་དུ་རྟ་སྐུང་ས་ལ་རྟ་སྐུང་ཞེས་འབོད་པ་ཡིན། དེའི་འོག་ཏུ་ཡང་བསྐྱར་རུ་བ་སྡོད་ས་ཤོག་མང་ལྷས་ར་ནས་
ཡང་ཆུ་ཚོད་ཕྱེད་ཀ་མན་ཙམ་ཕྱིན་ན་ལ་རྩེ་ཁར་འབྱོར། ལ་རྩ་ཁ་ནས་སྐར་མ་15ཙམ་ཕྱིན་རྗེས་ན་ཁར་སླེབས།
དེ་རུ་གླིང་རྗེ་གེ་སར་རྒྱལ་པོ་ཕེབས་ནས་ལྷ་རྟ་རྐྱང་མོས་རྨིག་པ་བཏབ་ནས་བཏོན་པར་གྲགས་པའི་ཆུ་མིག་ཆུང་ངུ་
ཞིག་ཡོད། དེ་ནས་སྐར་མ་ཁ་ཤས་ཕྱིན་ན་དེའི་ཤར་ངོས་སུ་མགོ་དཀར་བྲག་ཕུག་ཅེས་པ་རྒྱ་གར་བྱ་རྒོད་ཕུང་པོ་
རིའི་གནས་ལག་ཅེས་གྲགས་པ་དེར་རྩེ་མོ་འབྱུང་བ་ལྔའི་ཁ་དོག་མཚོན་པའི་རླུང་སྐྱོད་དར་གྱིས་བརྒྱན་ཞིང་བསང་
གི་དུད་སྤྲིན་བར་མེད་དུ་འཁྲིགས་པའི་བྲག་ཕུག་མཐོན་པོ་ཞིག་སྤྲིན་དཀར་གྱི་ལ་ཐོད་དཀྲིས་ཏེ་དགུང་སྔོན་
དབྱིངས་སུ་ཟུག་ཡོད་ལ་མཐའ་འཁོར་བྲག་རི་དེ་དག་ནི་རི་མོ་མཁས་པའི་པིར་ལས་བྱུང་བ་ལྟར་བཀོད་པ་མཛེས་
ལ་རང་བྱོན་སྣ་ཚོགས་ལས་གྲུབ་པའི་དགོན་པའི་གསེར་ཏོག་དང་སྒོ་སྲུང་སེང་གེ་རང་བྱོན་སོགས་མངོན་སུམ་དུ་
མཇལ་རྒྱུ་ཡོད་པ་མ་ཟད་མི་རིག་དཀར་གྱིས་ཚེས་བཟང་ལ་རྔ་དང་། རྒྱ་གླིང་། དུང་བཅས་ཀྱི་སྒྲ་གོ་ཞེས་ཤོད་
རྒྱུན་ཡོད། གནས་རི་དེ་ཐག་རིང་ཙམ་གྱི་ས་ནས་བལྟས་ཚེ་དཀར་རྩི་བྱུག་མ་ཐག་པའི་དགོན་པ་ཆེན་པོ་ཞིག་དང་
ཤིན་ཏུ་འདྲ་པོ་ཡོད་ཅིང་ཤོད་སྲོལ་དུའང་གནས་རི་དེར་དགོན་པ་ཞིག་ཆགས་ཡོད་ཅེས་ཤོད་རྒྱུན་ཡོད་ལ་དེར་
བསྐོར་བ་ཐེངས་གཅིག་བརྒྱབ་ན་མ་ཎི་དུང་ཕྱུར་གཅིག་བསགས་པའི་ཕན་ཡོན་ཡོད་ཅེས་ཀྱང་ཤོད་རྒྱུན་ཡོད།
དེའི་གཞོགས་གཡས་སུ་ད་དུང་རྗེ་བཙུན་སྒྲོལ་མའི་གནས་རི་ཞིག་མཇལ་རྒྱུ་ཡོད། ཡ་མཚན་པ་ཞིག་ལ་མགོ་
དཀར་བྲག་ཕུག་གི་བྲག་ཁུང་ཞིག་ནས་སྦས་ཤོད་ཡར་ཐང་ཚང་གི་འཕྲིན་ལས་ཀྱིས་ཚོང་འགྲོ་ཞོར་གྱི་ཉིན་ཞིག་
བྲག་ཕུག་ནང་དྲིལ་བུ་དང་རྡོ་རྗེ་མངོན་སུམ་དུ་མཐོང་བས་ལམ་སེང་ཕ་རྒན་བོས་ཏེ་རྡོ་རྗེ་དང་དྲིལ་བུ་ཞིག་འདུག་
པས་ཁུར་ཡོང་ན་འགྲིག་གམ་ཞེས་བཤད། ཕས་དེ་ཁུར་ན་འགྲིག་གི་རེད་ཅེས་ལན་བཏབ། ལམ་སེང་འཕྲིན་
ལས་ཀྱིས་རྡོ་རྗེ་དང་དྲིལ་བུ་ལེན་གྲབས་བྱེད་སྐབས་མཐོང་རྒྱུ་མེད་པར་གྱུར་ཅེས་འཕྲིན་ལས་ངོ་མས་བཤད། དེ་
ནས་སྐར་མ་ཁ་ཤས་ཕྱིན་ན་གླང་ཤིང་ཐ་ཐོར་ཡོད་པའི་ཆོ་རིགས་ཚལ་གྱི་ལྷས་རར་སླེབས། ལྷས་ར་དེའི་ཤར་དུ་
ཤར་རྒྱ་སྟག་ཁྲ་བོའི་གནས་རི་དང་། ལྷོ་རུ་ལྷོ་གཡུ་འབྲུག་སྔོན་པོའི་གནས་རི། ནུབ་ཏུ་བྱ་དམར་པོའི་གནས་རི།
བྱང་དུ་རུལ་སྦལ་རྒྱ་བོའི་གནས་རི་བཅས་གནས་རི་ཐུན་མོང་མ་ཡིན་པ་ཞིག་ཡོད། དེ་ནས་སྐར་མ་བཅོ་ལྔ་ཙམ་
ཕྱིན་ན་ལྷས་ར་ས་ཀོང་ཞིག་ལས་རྡོ་དཀར་ཁྲ་ཆིལ་ཆིལ་ཡོད་པས་ཀོང་ཆིལ་ལྷས་ར་ཞེས་འབོད་ཀྱི་ཡོད། དེའི་རྒྱབ་
རིར་སྤར་ཤིང་གང་སར་ཁེངས་པ་དང་གླང་ཤིང་གིས་ཁྱབ་ནས་ཡོད། དེ་ནས་སྐར་མ་15ཙམ་སྐྱོད་ཙ་ན་འབེལ་
ཞེས་པའི་ལྷས་ར་སྤང་རྒྱན་མེ་ཏོག་ཕྲ་ཚོམ་བརྒྱན་པའི་ནེའུ་གསེང་གི་ས་གདན་བཤམ་པ་ལྟ་བུ་ཞིག་ཏུ་སླེབས། ས་
ཆ་དེ་ག་ནི་རའུ་ཤོད་གྲོང་གི་དབྱར་དཀྱིལ་དུ་རུ་བ་སྡོད་ས་ལྷས་ར་གཙོ་བོ་ཞིག་ཡིན་ལ་ལྷས་ར་དེའི་མིང་ལ་འབེལ་
ཞེས་བརྗོད། འབེལ་ཞེས་བརྗོད་དོན་ནི་ལྷས་ར་དེའི་རི་ཀླུང་གཡས་གཡོན་གང་ས་གང་དུ་རྩྭ་བཟང་བ་དང་ཆུ་



འབེལ་བ་མ་ཟད་རྩྭ་དེ་རིགས་ལྷས་ར་གཞན་དག་ལས་བཅུད་ཆེ་བ་དང་དཀར་ཆུ་འབེལ་བས་འབེལ་ཞེས་འབོད་
སྟངས་དེ་ནས་བྱུང་། དེ་གར་རུ་བ་གནས་མོ་རྣམས་ལས་ཀ་དལ་དུ་ཕྱིན་པ་དང་རྫི་བོས་ཀྱང་དཀའ་ལས་དེ་ཙམ་
མེད་པར་སྟབས་བདེ་པོའི་ངང་བཞོན་མ་སྐོང་ཐུབ་པའི་ས་ཆ་ཞིག་ཀྱང་ཡིན། དེ་ནས་སྐར་མ་10ལྷག་ཙམ་ཕྱིན་
ནས་རྡོ་ཧ་ཚིལ་ཞེས་པའི་མཐོན་མཐིང་གི་མཁའ་དབྱིངས་སུ་སྤྲིན་དཀར་ལང་ལོང་དུ་གཡོ་ཞིང་མཛེས་སྡུག་གི་རི་
ཀླུང་གང་སར་ཆུ་རྒྱུན་དྭངས་གསལ་དུ་བབས་པ་དང་མུ་མཐའ་མེད་པའི་རྩྭ་ཐང་དུ་དཀར་ནག་ཕྱུགས་རིགས་ཀྱི་ཕྲ་
ཚོམ་བཏབ་ནས་ཡོད་པའི་མི་སུ་འདྲ་ཞིག་ཡིན་ཡང་དེ་རུ་སླེབས་ན་སྤང་ཐང་དེ་ནི་སྣང་བ་ཤིན་ཏུ་སྐྱིད་པ་ཞིག་ཡོད་
པ་ཚོར་སྲིད།( རྡོ་ཧ་ཆིལ་ལམ་མདོག་ཧ་ཆིལ་ཞེས་པ་ནི་མེ་ཏོག་གི་ཁ་དོག་མཚར་ཞིང་ཧ་བ་དང་ཁྲ་ཆིལ་དུ་ཤར་
ཡོད་པས་དེ་ལྟར་འབོད) རི་ཕར་ཕྱོགས་སུ་རི་ནག་གདོང་དང་ལྷས་ཀོང་ཞེས་པའི་ལྷས་ར་གཉིས་ཡོད་པ་དེར་སྤང་
ཐོག་ཏུ་སུ་རུ་མ་གཏོགས་གླང་ཤིང་རྐང་གཅིག་ཀྱང་མཐོང་རྒྱུ་མེད་ལ་རུ་བ་རྣམས་ཀྱི་མེ་ཤིང་ཡང་ཐག་རིང་པོའི་ས་
ནས་དབོར་འདྲེན་བྱེད་དགོས་ཀྱི་ཡོད། འོན་ཀྱང་ལྷས་ར་དེ་གཉིས་པོར་རུ་བ་འགྲོ་མཁན་ཉུང་ཉུང་ཡིན་པས་རྩྭ་
ཆུ་བཟང་པོ་ཡོད། དེ་ནས་རང་འཇགས་ཚུར་ཡོང་ནས་སྐར་མ་བཅུ་གྲངས་ཕྱིན་ན་གངས་རྩེར་སླེབས། ས་ཆ་
དེར་ལྟ་ན་སྡུག་ཅིང་འཁྱག་ཁམས་གཡང་ཊི་ལྟར་དྭངས་བ་དང་གངས་འོད་ཆེམ་ཆེམ་དུ་འཕྲོ་བའི་བརྗིད་ཆགས་
འཁྱག་རོམ་དང་མེ་ཏོག་སྣ་ཚོགས་རབ་ཏུ་བཞད་ནས་ཡོད། དེ་ཡན་ཆད་རུ་བ་འགྲོ་ས་མེད་པའི་ས་ཆ་ཞིག་ཡིན་ལ་
གངས་རིའི་རྩའམ་འཁྲིས་སུ་སླེབས་ཡོད་པས་ས་མིང་དུ་གངས་རྩ་ཞེས་འབོད། མདོར་ན་ལྷུང་ཆེན་གང་སར་རྩ་
ཆེའི་སྨན་རིགས་དབྱར་རྩྭ་དགུན་འབུ་དང་། ཨ་བི་ཁ། རྫ་ཡུང་། གངས་ལྷ་མེ་ཏོག་སོགས་སྔོག་འཐུ་བྱེད་ས་མང་
པོ་ཡོད་པས་ཁག་གཅིག་གིས་ནོར་བུའི་ལུང་པ་ཞེས་ཀྱང་ཡང་འབོད་མཁན་ཡོད། ཨ་བི་ཁ་ནི་རྒྱ་ཡིག་ནང་ J. +4+
ཞེས་པ་དེ་ཡིན། རྫ་ཡུལ་བས་དེར་དུང་ལོག་ཅེས་ཟེར་གྱི་ཡོད། དོན་ནི་མདོག་དཀར་པོ་དུང་དང་མཚུངས་ཤིང་
གཟུགས་དབྱིབས་ལོག་ལོག་གམ་རིལ་རིལ་ཡིན་པས་དེ་ལྟར་རོ། །གཉིས་པ་ལྷུང་ཆུང་གི་ཤོད་ཚུལ་ནི་འདི་ལྟ་སྟེ།
གླིང་ཆེན་ཐང་གི་ཐང་མགོ་རོ་དོང་ནས་ཆུ་ཚོད་ཕྱེད་ཀ་ལྷག་ཙམ་ཕྱིན་ན་ཡུག་འབུད་ཅེས་པའི་ལྷས་ར་ཞིག་ཡོད།
དེའི་རི་མགོ་ནི་མགོ་ཡུལ་བའི་ཡུལ་ལྷ་བསང་མཆོད་བྱ་ཡུལ་དཔའ་སྲིད་རྒྱལ་མོའི་གནས་རི་ཡིན་ལ་གནས་རི་དེ་ནི་
ཤིན་ཏུ་བཙན་པོ་ཡོད་ཚུལ་ཤོད་རྒྱུན་མང་པོ་ཡོད། དཔའ་སྲིད་རྒྱལ་མོའི་སྐོར་ཡུལ་ལྷ་བསང་མཆོད་ནང་བཀོད་
ཡོད་པས་གཤམ་དུ་ཡུལ་ལྷ་བསང་མཆོད་སྐབས་སུ་གཟིགས་པར་འཚལ། ཡུག་འབུད་ཀྱི་ཕ་རོལ་དུ་དཔའ་སྲིད་
རྒྱལ་མོའི་སྐྲ་ཆུ་ཞེས་རྒྱལ་མོའི་དབུ་སྐྲ་བཀྲུ་ཡུལ་རེད་ཅེས་ཤོད་སྲོལ་ཡོད་པ་བཞིན་ཆུ་དེའང་སྐར་ཆུ་བླུག་པ་ལྟར་གྱི་
བཟོ་ལྟ་ཞིག་མཐོང་རྒྱུ་ཡོད། རྒྱལ་མ་པང་གདན་ཞེས་པ་ནི་དཔའ་སྲིད་རྒྱལ་མོའི་པང་གདན་གྱི་རང་བྱོན་ཡིན་
པའི་མེ་ཏོག་སྣ་ཁ་མི་འདྲ་བ་དེ་དག་སྐྱེ་སྟངས་ནི་པང་གདན་ལྟར་ཁྲ་ཁྲ་ཡོད་པས་དེར་ཤིན་ཏུ་ཡ་མཚན་དགོས་པ་
ཞིག་ཡོད། རི་དེའི་མགོ་བོར་བོན་རྒན་ཞེས་པའི་གནས་རི་ཞིག་ཀྱང་མཇལ་རྒྱུ་ཡོད། ཡུག་འབུད་ནས་ཆུ་ཚོད་
ཕྱེད་ཀ་ལྷག་ཙམ་ཕྱིན་ནས་མི་ཤི་ལྟོས་ཞེས་པའི་ལྷས་ར་ཞིག་ཏུ་འབྱོར། ཤོད་ཚུལ་ལ་ལུང་ཆུང་དེའི་ཕུར་གཏེར་
མང་པོ་ཡོད་པ་མི་འདོད་རྔམས་ཅན་ཁག་གཅིག་གིས་རྣ་དབང་དུ་ཐོས་ནས་ས་ཆ་དེ་གར་ཡོང་ནས་དངུལ་གཏེར་
30



བུ་ཆུང་ལོ་བརྒྱད་ཙམ་ཞིག་བླངས་སྟབས་ཡུལ་ལྷར་ཕོག་ཐུག་བྱུང་ནས་ཁྲོས་པས་མི་དེ་དག་ཤི་བས་ས་ཆ་དེར་མི་ཤི་
ལྟོས་དང་། མི་དེ་དག་གི་བཟའ་ཟླ་ཡུག་ས་རུ་ལུས་པས་ཡུག་འབུད་ཅེས་དང་གླིང་ཆེན་ཐང་གི་ཐང་མགོར་རོ་དོང་
ཞེས་པའི་སར་རོ་དོང་དྲུས་ནས་བཅུག་པས་རོ་དོང་ཞེས་འབོད་ཚུལ་ཡོད་ལ་མིང་འདོགས་སྟངས་ལའང་རིམ་པ་
སྟར་ཆགས་སུ་ཡོད་སྟབས་དཔྱད་ན་རྒྱུ་མཚན་ཆེན་པོ་ལྡན་ཡོད། ལྷུང་ཆུང་དེར་གོང་གསལ་གྱི་མི་རྣམས་དངུལ་
རྡོག་རྡོག་ཨ་ནུ་ལོ་བརྒྱད་ཙམ་ཞིག་རག་ནའང་མི་དེ་དག་ཤི་རྐྱེན་དངུལ་རྡོག་དེ་ཡང་ཐིག་འཕགས་དགོན་གྱི་སྐུ་
རྟེན་བཞེངས་སར་ཕུལ་ཡོད་པ་ཤོད་རྒྱུན་ཡོད། ལྷུང་ཆུང་དེར་ཨ་བི་ཁ་དང༌། རྫ་ཡུང་། དབྱར་རྩྭ་དགུན་འབུ་
སོགས་རྩ་ཆེའི་སྨན་རྒྱུའི་རིགས་མང་པོ་སྔོག་འཐུ་བྱ་རྒྱུ་ཡོད། འོན་ཀྱང་ལུང་ཆུང་དེའི་ནང་ཡུལ་ལྷ་ཤིན་ཏུ་བཙན་
པོ་ཞིག་ཡོད་པས་ལས་ཀ་གང་བྱས་ཀྱང་ཡུལ་ལྷར་ཕོག་ཐུག་མི་འགྲོ་བའི་ཡིད་གཟབ་ཆེན་པོ་བྱེད་དགོས་ཀྱི་ཡོད།
ད་དུང་གླིང་ཆེན་ནས་ནུབ་ཕྱོགས་སུ་ཆུ་ཚོད་ཕྱེད་ཀ་ཙམ་ཕྱིན་ན་གདོད་མའི་ནགས་ཚལ་གྱིས་བསྐོར་བའི་ལྷས་ར་
ཆེན་པོ་ཞིག་ཡོད་པ་དེའི་མིང་ལ་མཚོ་ཁ་ཞེས་འབོད། དེ་ནས་སྐར་མ་བཅུ་ཙམ་ཕྱིན་ན་ས་ཆ་སྣང་བ་ཤིན་ཏུ་སྐྱིད་
པའི་སྐྱིད་ཤོས་འབོད་པའི་ལྷས་ར་ཞིག་ཏུ་སླེབས། ལྷས་ར་དེའི་མགོ་རུ་བྱང་ཤིང་ཨེ་ཀ་མིག་གཅིག་གི་བཞོན་རྟ་
ཡིན་ཞེས་ཤོད་སྲོལ་ཡོད་པའི་རྡོ་དཀར་པོ་ཞིག་དང་ཐང་ཤིང་ཞིག་དངོས་སུ་མཐོང་རྒྱུ་ཡོད། བྱང་རྒྱབ་དང་བྱང་
ཤིང་གཉིས་སུ་ཆུ་ཕྲན་ཞིག་ཡོད་པ་དེའི་མདོག་ནི་འོ་མ་ལྟར་དཀར་བས་ཤོད་སྲོལ་དུ་གནའ་སྔ་མོའི་རུ་བའི་དུད་
ཚང་གཅིག་གིས་འོ་མ་ཆུ་གྲང་གཏོང་སྐབས་ཡིད་གཟབ་མ་བྱས་པར་འོ་མ་ལུད་པས་ཆུ་དེ་ཡང་དཀར་པོར་ཆགས།
ད་དུང་རུ་བ་འགྲོ་སའི་སྐོར་ཞིབ་ཆ་དེ་ཙམ་བྲིས་མེད་པས་རྗེས་སུ་དོན་གཉེར་ཅན་བྱུང་ན་ཁ་གསབ་ཡོད་པ་ཞུ། །
གོང་དུ་འཁོད་པའི་མགོ་ཡུལ་གྱི་བྱ་རྒོད་ཕུང་པོ་རིའི་གནས་ལག་མགོ་དཀར་བྲག་ཕུག་ནི་གནས་རི་ཤིན་ཏུ་
རྩ་ཆེན་ཡིན་པས་གནས་རི་དེར་གཏོར་སྐྱོན་མི་ཕོག་པའི་འགན་སྲུང་བྱ་རྒྱུ་ནི་ང་ཚོ་རྫ་ཡུལ་བ་ཚང་མར་འགན་འཁྲི་
ཡོད། གལ་སྲིད་གཏོར་སྐྱོན་བཏང་ན་མགོ་ཡུལ་ལུང་པ་ཙམ་མ་ཟད་རྫ་ཡུལ་ལུང་པ་ཡོངས་ཀྱི་སྣོད་བཅུད་ལ་
གནོད་པ་མི་ཡོང་བའི་ངེས་པ་མེད། ཕྱིས་འབྱུང་སྣོད་བཅུད་ཉམས་པར་མི་ལྟོས་ཁར་རྒྱུ་དངུལ་ཁོ་ནར་བརྔམས་
ནས་གནས་རི་དེར་གཏོར་སྐྱོན་གཏོང་རྩིས་ཡོད་པ་ཤེས་ཚེ་དེ་གའི་ཡུལ་མི་རྣམས་ཀྱིས་རྡོག་རྩ་གཅིག་སྒྲིལ་ངང་
འཕྲལ་དུ་བཀག་འགོག་བྱ་རྒྱུ་ནི་ཤིན་ཏུ་གལ་ཆེ་བ་མ་ཟད་འོས་བབ་ཀྱང་ཡོད་དེ་མི་རབས་ནས་མི་རབས་བར་ས་ཆ་
དེ་གར་འཚོ་བ་སྐྱེལ་དགོས་པས་སོ། །ཕ་ཡུལ་གྱི་རི་ལུང་ཐང་གསུམ་ནི་རིན་ཐང་བྲལ་པའི་རིན་ཆེན་ནོར་བུ་དང་
མཚུངས་པས་ང་ཚོ་ཐུན་མོང་གི་སྲུང་སྐྱོང་བྱེད་དགོས་པ་མ་ཟད་ཕ་ཁྱིམ་གོར་མོ་ཡིན་པ་ཤེས་སུ་འཇུག་དགོས།
དེ། སྔ་མོའི་དུས་ནས་ཡོད་པའི་རའུ་ཤོད་ཀྱི་དུད་ཚང་གི་མིང་ནི་འདི་ལྟ་སྟེ། མ་མཁར་ཡར་ནང་ཚང་དང་།
ཕི་ནང་ཚང་། གྲོང་མགོ་ཚང་། འོན་པ་ཚང༌། ཡར་ལེགས་ཚང་། མར་ལེགས་ཚང་། རི་རྩ་ཚང་བཅས་སོ། །
ཡངས་པའི་རྩྭ་ཐང་གཡུ་ཡི་གཞོང་པ་དང་མཚུངས་ཤིང༌། ཤ་ཤེད་རྒྱས་པའི་ནོར་ལུག་གྲངས་མེད་ཀྱི་ཁྱུ་ཚོགས།
རྔ་མ་གཡོ་བའི་དགའ་མཆོངས་གོམ་འགྲོས་དང་བསྟུན་ཏེ། རང་གང་འདོད་རྩྭ་ཟ་ཆུ་འཐུང་གི་ཚུལ་འདི་སྐྱིད། །
ཞེས་བར་སྐབས་ཀྱི་ངལ་གསོ་བའོ། །
37



གཞན་ཡང་གོང་གི་མགོ་དཀར་བྲག་ཕུག་ཅེས་རྒྱ་གར་བྱ་རྒོད་ཕུང་པོ་རིའི་གནས་ལག་གི་འགྲམ་དུ་ཁལ་
ལམ་གཡང་གཟར་ཅན་ཞིག་ཡོད་པ་དེའི་མིང་ལ་དྲེལ་འདྲེད་ལ་ཞེས་འབོད(ཤོད་སྲོལ་ལ་སྔ་མོའི་དུས་སུ་དྲེལ་ཞིག་
འདྲོགས་ནས་དྲེལ་དང་རྒྱབ་ཆ་ཚང་མ་ཕན་མེད་དུ་གྱུར་ཏེ་དེ་ནས་བཟུང་དྲེལ་འདྲེད་ཅེས་འབོད་པར་གྲགས།
ཤོད་རྒྱུན་ཡང་ཡོད་དེ། དྲེལ་འདྲེད་མ་ཡིན་སྤྲེལ་འདྲེད་ཡིན། སྤྲེའུ་འདྲེད་ལོག་ཤོར་ས་རེད། ཅེས་ཤོད་རྒྱུན་ཡོད་
པ་དེ་ནི་བདེ་ལྕག་འཁྱུག་པའི་སྤྲེའུ་ཡང་འདྲེད་རྡབ་ཤོར་ན་སེམས་ཅན་གཞན་རྣམས་ལྟ་ཅི་སྨོས་ཅེས་པར་ལྟ་བུའོ)
ལ་དེའི་ལ་མགོ་སླེབས་ཁར་གྲུ་ཀྱོག་གཞན་དང་མི་འདྲ་བའི་གཡང་གཟར་ཅན་ཞིག་ཡོད་པ་དེར་སྟོང་མེད་ངར་
བཀུག་ཅེས་འབོད། (གྲུ་ཀྱོག་ཅེས་པ་འཁྱོག་ལམ་ལ་ཟེར་བ་ལས་གྲུ་ཀྱོག་ཀྱོག་ཅེས་པའི་དོན་མིན་ཏེ་ཟུར་ལའང་
གྲུ་ཞེས་འབོད་སྲོལ་ཡོད་དོ) སྔ་མོའི་དུས་སུ་ཁལ་མ་མང་པོ་གྲུ་ཀློག་དེའི་སྟེང་དུ་སྲོག་ཀྱང་མང་པོ་ཤོར་མྱོང་ཡོད་
ཅེས་ཤོད་ཚུལ་ཡོད། ལ་དེ་བརྒལ་ནས་ཐང་ཞིག་ཡོད་པ་དེར་རྐྱང་ཐང་ཞེས་འབོད། དེ་ནས་ཆུ་ཕྲན་ཞིག་བབས་
པ་དེའི་ཕ་རོལ་དུ་ལྷས་ར་ཞིག་ཡོད་པ་དེའི་མིང་ལ་ཨ་ལྕེ་མཚེར་ཞེས་འབོད། ཐང་དེའི་གཡས་གཡོན་དུ་རྡོ་མང་པོ་
བརྡར་རྡོ་ཡིན་པར་རྐྱང་ཐང་བརྡར་རྡོ་ཞེས་འབོད། དེ་ནས་ཆུ་ཕྲན་འཁྲིས་སུ་ཚུར་ཡོང་ནས་རིམ་བཞིན་མར་
བབས་ན་ལ་རྩ་ལྷས་ར་ཞིག་ཏུ་འབྱོར་གྱི་ཡོད་པ་དེའི་མིང་ལ་ཁྱི་ཤི་ལྷས་ཞེས་འབོད། ལུང་པ་དེ་ནི་ས་ཡན་ལུང་
པའི་ལུང་སྟོད་ཡིན། ཤོད་སྲོལ་དུ། ས་ཡོད་མ་ཡིན་ས་ཡན་ཡིན་ཞེས་འབོད་པས་ཚིག་དེར་བསམ་བློ་བཏང་ན་ས་
ཡན་པ་ཞེས་པ་ནི་ལུང་པ་དེ་གར་རུ་བ་སོགས་འགྲོ་ཐུབ་པའི་ནུས་པ་ཡོད་ཚེ་འགྲོ་ཆོག་ཅེས་པའི་དོན་དུ་གོ་བ་ལས་
དཔེར་ན། ལུང་པ་དེའི་འབྲོག་པས་འགྲོ་ཆོག་པ་དང་ལུང་པ་དེ་གའི་འབྲོག་པས་འགྲོ་མི་ཆོག་པའི་དོན་མིན་
པའོ། །ཤོད་སྲོལ་གཞན་ཞིག་ནི། ས་ཡོད་མ་ཡིན་གནམ་ཡོད་ཡིན་ཞེས་འབོད་པས་དོན་ནི་ལུང་པ་དེར་ཆར་ཆུ་
ཤིན་ཏུ་འབེལ་བས་ཕྱུར་བ་སོགས་ཉི་མ་སྐམ་ཁག་པོ་ཡོད་ཅེས་པའི་དོན་ཡང་ཡོད། གོང་དུ་སྨོས་པ་བཞིན་ཁྱི་ཤི་
ལྷས་ནས་ཆུ་བོ་ཕ་རོལ་དུ་བྲག་རི་ངོ་མཚར་ཅན་ཞིག་ཡོད་པ་དེའི་མིང་ལ་ལྷ་ཚེ་རིང་ཞེས་འབོད། ཤོད་སྲོལ་དུ།
ལྷ་ཚེ་རིང་མགོ་ལ་བསང་ཞིག་བཏང་། མི་ཚེ་རིང་བསྟན་པ་དར་བར་ཤོག་ཅེས་བརྗོད་པ་དེའི་དོན་ནི་ལྷ་ཚེ་རིང་
ཞེས་པ་ནི་ལུང་པ་དེ་གའི་ཡུལ་ལྷ་ཞིག་ཏུ་འདོད་ལ་ཆེ་བསྟོད་ཀྱི་དོན་ཡང་ཚུད་ཡོད། མི་ཚེ་རིང་ཞེས་པ་མིའི་མིང་
མིན་པ་ས་དེར་སླེབས་ནས་བསང་བཏང་ན་ཚེ་རིང་པོ་ཡོང་སྲིད་ཅེས་བསྟན་ཡོད། ལྷ་ཚེ་རིང་གི་གཞོགས་གཡས་
གཡོན་དུ་ཆུ་གཉིས་བབས་ཡོང་གི་ཡོད་ཅིང་གཅིག་ནི་ས་ཡན་ལུང་ལུང་སྟོད་ནས་བབས་ཡོང་བ་དེར་སྤོ་བདེ་མ་ལ་
རྩ་ཞེས་འབོད་པ་དང་གཅིག་ཤོས་ནི་ས་ཡན་ཆུ་སྨྱོན་ཞེས་འབོད། དེ་གཉིས་བར་དུ་རྒྱ་ཆེ་ཙམ་གྱི་ཐང་ཞིག་ཡོད་པ་
དེར་ཆུ་ཡ་ཐང་ཞེས་བརྗོད། ཆུ་སྨྱོན་བརྒལ་ཙམ་དུ་ཁག་གླིང་ཐང་ལྷས་ར་དང་དེ་ནས་ཡིད་ལ་འབུམ་ཞེས་པའི་
ལྷས་ར་ཞིག་ཡོད། དེ་ནས་གྲམ་པ་འོར་འོར་དུ་སླེབས། དེ་ནས་རྐུན་ཚང་རྒྱ་ནགས་སུ་འབྱོར། དེ་སྔོན་རྐུ་མ་
སྡོད་མྱོང་ཡོད་པས་རྐུན་ཚང་ཞེས་འབོད། དེ་ནས་གང་མཚམས་སོང་རྗེས་གོ་ཚང་རྒྱ་ནགས་ཞེས་པར་སླེབས།
གོ་ཚང་ནི་བྱ་གོ་བོའི་ཚང་ཞིག་ཆགས་མྱོང་ཡོད་པས་ན་གོ་ཚང་ཞེས་འབོད། དེ་ནས་ཁྲ་མ་ཝ་ར་ཞེས་པར་འབྱོར།
ཁྲ་མ་ཝ་ར་ཡན་ཆད་མགོ་ཡུལ་བའི་འབྲོག་པ་འགྲོ་ཡུལ་དུ་གྲགས། དེ་ནས་དབང་ཆེན་ཐང་ཞེས་པར་སླེབས་པས་
32



དེར་སྔར་གསང་སྔགས་ཆོས་རྫོང་གི་བླ་མ་དབུ་མགོན་རྒྱལ་མཚན་གྱིས་ས་ཆ་དེ་གར་དབང་ཆེན་གནང་མྱོང་བས་
དེ་ལྟར་བརྗོད་པ་དང་། ཁག་གཅིག་གིས་ཤཱ་བས་ཞིང་ཁ་རྨོས་པ་ལྟར་ཡོད་པས་ཤྭ་བ་ཞིང་རྨོན་ཡང་འབོད་སྲོལ་
ཡོད། དེའི་མཚམས་སུ་རྒྱ་ཟི་ར་ཞེས་པར་འབྱོར། གོང་གསལ་ས་ཡོད་ལུང་པའི་སྐོར་དེ་ཙམ་གྱིས་གོ་མི་ཆོད་པར་
ཤོད་རྒྱུན་ཁུངས་བཙན་ཁག་གཅིག་གཤམ་དུ་བཀོད་ཡོད་པས་དོ་སྣང་ཡོད་པ་ཞུ།
རབ་བརྟན།
མགོ་ཡུལ་དང་འཁྲུངས་ཡུལ་གཉིས་བར་གྱི་ས་ཡོད་ལུང་པའི་སྐོར།
སྔ་མོ་ཞིག་ན། མགོ་ཆེན་བྲག་ལམ་སྡེ་པ་དང་འཁྲུངས་ཡུལ་ས་སྨད་སྡེ་པ་གཉིས་བར་ས་ཡོད་ལུང་པའི་རྩྭ་
རིའི་སྐོར་རྩོད་གླེང་ཐུག་ནས་སྡེ་པ་ཕན་ཚུན་དམག་དྲངས་གྲབས་བྱས་ཚེ། མཛོ་སྒང་རྫོང་གི་ཕིར་ལ་སྡེ་པས་བར་
འདུམ་མཐུན་འགྲིག་བྱས་ཏེ་ལོ་ཤས་རིང་འཁྲུགས་རྩོད་དེ་ཙམ་ཆེན་པོ་བྱུང་མེད་ཚུལ་ཤོད་རྒྱུན་ཡོད། །
དེ་རྗེས་ལོ་ངོ་བཅུ་ཕྲག་ཁ་ཤས་རྗེས་སུ་འཁྲུངས་ཡུལ་སྡེ་པ་ཀླུ་ཁང་ཚང་གིས་མགོ་ཡུལ་མཚོ་ལུང་མདའ་ཐང་
ཚང་གི་བུ་མོ་གྲགས་མཚོ་མ་ཟེར་བ་ཞིག་གནའ་མར་བསུས་ནས་སྡེ་པ་ཕན་ཚུན་དབར་གཉེན་གྱི་འབྲེལ་བར་
བརྟེན་ནས་ས་ཡོད་ལུང་པའི་རྩྭ་རི་དང་སྨན་རི་དེ་མགོ་ཡུལ་བའི་ས་ནས་འཁྲུངས་ཡུལ་བས་གཡར་ཞུ་བྱས་པ་རེད་
ཅེས་ཤོད་རྒྱུན་ཡོད། སྡེ་པ་གཉིས་ཀྱི་གཉེན་ཉེ་འབྲེལ་བར་བརྟེན་ནས་གཡར་པོ་ལོ་བཅུ་གྲངས་བྱས་ཡོད། འོན་
ཀྱང་། འཇིག་རྟེན་གཏམ་དཔེ་ལས། གཡར་པོ་ཡུན་རིང་ན་བདག་པོའི་ཚུལ། ཞེས་དང་། ཡང་གཏམ་དཔེ་
ལས། གཡར་ངན་བདག་འཇུ། ཞེས་པའི་དཔེ་ལྟར་རྩྭ་རི་རྣམས་ཕྱིས་སུ་འཁྲུངས་ཡུལ་ཀླུ་ཁང་ཚང་གིས་གཡར་
33



ངན་བདག་བཟུང་བྱས་སྟབས་རྩྭ་རིའི་ཐད་བར་མཚམས་རྩོད་གླེང་བྱེད་འགོ་ཚུགས་ནས་ལོ་ཤས་བར་ལུས་སྟབས་
སྐབས་དེ་དུས་དེ་མོ་སྐུ་ཕྲེང་བཞི་པ་ངག་དབང་དགེ་ལེགས་རྒྱལ་མཚན་གྱིས་གསང་སྔགས་ཆོས་རྫོང་བཞེངས་
སྐབས་ཁོང་གི་སྐུ་མཆེད་མིང་ལ་ཨ་ཧོ་འབོད་པ་ཞིག་རྟ་པར་ཁྲིད་ཡོང་བ་དང་ཕྱིས་སུ་སྦས་ཤོད་ཀྱི་གཡུང་ཕི་ཁར་
གཞིས་ཆགས་པ་མ་ཟད་སྦས་ཤོད་གྲོང་གི་གཙོ་རྒན་བྱས་མྱོང་བའི་ཁོང་གིས་སྡེ་པ་གཞུང་ལ་ས་ཡོད་ལུང་པའི་ཆེད་
དུ་རྗེ་དེ་མོ་དབང་པོ་བརྒྱུད་ནས་ས་ཆ་སྤྱོད་དབང་བརྩོན་ལེན་བྱས་པས་མཐར་ཨ་ཧོ་རྡོ་འབུམ་ཁྲ་ལོག་བར་མགོ་
ཡུལ་བར་བདག་པའི་དོན་སྨིན་བྱུང་ནས་གཙོ་རྒན་ཨ་ཧོའི་མིང་ཡང་ས་ཆ་དེར་ཐོགས་ཡོད། འོན་ཀྱང་གཙོ་རྒན་
ཨ་ཧོའི་བུ་བསོད་ནམས་ཕུན་ཚོགས་དང་དེའི་བུ་བཀྲ་ཤིས་བསོད་ནམས་ཀྱི་སྐབས་སུ་ས་ཡོད་ལུང་པ་ལོ་བཅུ་
གྲངས་ཤིག་འཁྲུངས་ཡུལ་བས་སླར་ཡང་བདག་བཟུང་བྱས་པས་སྐད་གྲགས་ཆེ་བའི་མགོ་ཡུལ་མཚོ་ལུང་གི་གཙོ་
རྒན་པདྨ་ལྷུན་གྲུབ་ཀྱིས་ཆབ་མདོ་ས་དབང་ལ་ཞུ་གཏུགས་བྱས་ཀྱང་དེ་ཙམ་བློ་ཡིད་ཚིམ་པའི་ཐག་གཅོད་མ་བྱུང་
སྟབས་མུ་མཐུད་བོད་རྙིང་པའི་བཀའ་ཤག་སྲིད་གཞུང་ལ་ཞུ་གཏུགས་བྱས་ཏེ་བཀའ་ཤག་སྲིད་གཞུང་གིས་ས་ཡོད་
ལུང་པའི་ཁྲ་མ་ཝ་ར་ཡན་ཆད་མགོ་ཡུལ་བར་དབང་རྒྱུ་དང་ཁྲ་མ་ཝ་ར་མན་ཆད་འཁྲུངས་ཡུལ་བར་དབང་བའི་
ཐག་བཅད་སྟབས་ས་ཆ་དེའི་མིང་དུ་ཁྲ་མ་ཝ་ར་ཞེས་ད་ལྟའི་བར་དུ་འདོགས་སྲོལ་ཆགས་ཡོད། གཙོ་རྒན་པདྨ་
ལྷུན་གྲུབ་ནི་དཔའ་བློ་ཁོག་ཆེ་བ་དང༌། ཁ་ཤུགས་ཆེ་བ། ཡི་གེར་མཁས་པ། ཁ་བདེ་བ་བཅས་ཡོད་སྟབས་
འཁྲུངས་ཡུལ་བས་མདུན་དུ་ཁ་གཏད་གཅོག་མ་ཐུབ་པར་མཐར་ལྐོག་བསད་བྱས་པ་རེད། (ཁག་གཅིག་གིས་ལོ་
རྒྱུས་རྫུན་མ་བཟོ་བའི་ཕྱིར་དུ་ཁྲ་མ་ཝ་ར་ཞེས་པར་གླང་མ་ཝ་ར་ཞེས་འདོགས་ཀྱང་དེ་ནི་ཁུངས་ལུང་མེད་པའི་
གཏམ་ཁོ་ན་ལས་མ་འདས་སོ། །གལ་སྲིད་ཤིང་གླང་མ་ཡོད་སར་གླང་མ་ཝ་ར་ཞེས་བཏགས་ན་ཤིང་ཤུག་པ་ཡོད་
སར་ཤུག་པ་ཝ་ར་མ་བཏགས་པ་གང་ཡིན་ནམ། ཤིང་སྤ་མ་ཡོད་སར་སྤ་མ་ཝ་ར་ཞེས་མ་འདོགས་པ་གང་ཡིན་
ནམ་ཞེས་འདྲི་རྒྱུ་ཐལ། ས་ཆ་དེ་གར་གླང་མ་ཤིང་དང་ཤུག་པ་ཤིང་གང་ཞིག་ཡོད་ཀྱང་མིང་མ་བཏགས་པར་ལོ་
རྒྱུས་དང་འབྲེལ་བ་ཡོད་པའི་ཆ་ནས་ཁྲ་མ་ཝ་ར་ཞེས་བཏགས་པ་ཡིན་པ་ཤེས་པར་བྱའོ) དྲང་པོའི་ལས་ལ་
བརྩོན་པའི་རིག་པ་དང་ལྡན་པ་དག་གིས་བསམ་བློ་ཞིག་ཐོངས་དང་། གཞིས་ཆགས་མེད་པའི་ལུང་སྟོང་ཞིག་ལ་
ཁྲ་མ་ཝ་ར་ཞེས་འདོགས་པར་རྒྱུ་མཚན་གང་ལ་བརྟེན་པ་ཡིན་ནམ། ལྷག་པར་དུ་ཁྲ་མ་ཞེས་པར་ཞིབ་ཅིང་དཔྱོད་
དང༌། ཁྲ་མ་ཞེས་པར་མཁས་དབང་དུང་དཀར་རིན་པོ་ཆེས་མཛད་པའི་《དུང་དཀར་ཚིག་མཛོད》ལས།
“ ཁྲིམས་ཁང་གི་ཁྲིམས་དཔོན་གྱིས་གྱོད་གཞི་དང་ཁ་ཆུ་ཐག་གཅོད་བྱས་པའི་ཡི་གེ” ཞེས་འཁོད་ཡོད། དེ་བཞིན་
མི་མེད་ལུང་སྟོང་དུ་ཁྲ་མ་ཞེས་རྒྱུ་མཚན་ཡོད་པའི་ཐོག་ནས་མིང་བཏགས་པ་ལས་རང་སྣང་གང་ཤར་ཐོག་གསར་
དུ་བཏགས་པ་ཞིག་མིན་པ་མིང་དེ་ནི་ལོ་རྒྱུས་དང་འབྲེལ་བ་ཡོད་པས་དོན་མེད་དུ་བཟོ་བཅོས་རྒྱག་རྒྱུ་མེད་ལ་གལ་
ཏེ་བཟོ་བཅོས་བརྒྱབ་ན་ལོ་རྒྱུས་རྩིས་མེད་བཏང་ནས་སོ་སོའི་ཁེ་ཕན་གཅིག་པུར་དམིགས་པ་ལས་མ་འདས།
རིག་པ་དང་ལྡན་པ་དག་གིས་བསམ་བློ་ཟབ་མོ་ཞིག་གཏོང་དང་། ཚོ་དྲུག་བའི་སྡེ་དཔོན་ཨ་ཧོའི་སྐབས་སུ་མགོ་
ཡུལ་བར་རྡོ་འབུམ་ཁྲ་ལོག་བར་ཚུར་རག་པ་དེའང་རྒྱུ་མཚན་ཆེན་པོ་ལྡན་ཡོད་པ་ཞིག་ཡིན། གང་ལགས་ཤེ་ན།
34



ཚོ་དྲུག་གི་སྡེ་དཔོན་ཨ་ཧོ་ནི་གསང་སྔགས་ཆོས་རྫོང་དང་ཆོས་གླིང་གཉིས་དུས་གཅིག་ཏུ་བཞེངས་མཁན་རྒྱལ་བ་
ལྔ་པ་ཆེན་པོས་མངགས་གཏོང་གནང་བའི་བོད་ཀྱི་རྒྱལ་སྤྲུལ་ལམ་དེ་མོ་ཧོ་ཐོག་ཐུ་སྐུ་ཕྲེང་བཞི་པ་ངག་དབང་དགེ་
ལེགས་རྒྱལ་མཚན་གྱི་སྐུ་མཆེད་ཡིན་ལ་ཚོ་དྲུག་གི་སྡེ་དཔོན་ཡང་ཡིན། ཨ་ཧོ་ཁོང་རང་ཉིད་ལའང་འཇོན་ཐང་ཆེ་
ཞིང་ལུང་པ་དེ་གའི་གཙོ་རྒན་ཡང་ཡིན་ཁར་ཁོང་གི་བརྟེན་ས་ནི་དེ་མོ་ཧོ་ཐོག་ཐུ་སྐུ་ཕྲེང་བཞི་པ་ངག་དབང་དགེ་
ལེགས་རྒྱལ་མཚན་ཡིན་པ་དང་དེ་མོ་རིན་པོ་ཆེའི་རྒྱབ་རྟེན་བཅོལ་ས་ནི་རྒྱལ་བ་ལྔ་པ་ཆེན་པོ་ཡིན་ལ་དེ་མོ་སྤྲུལ་སྐུ་
དང་རྒྱལ་དབང་ལྔ་པ་ཆེན་པོ་རྣམ་གཉིས་དབར་བླ་སློབ་ཀྱི་འབྲེལ་བ་ཡོད་པ་མ་ཟད་དེ་མོ་སྤྲུལ་སྐུ་ནི་སྐབས་དེ་དུས་
རི་བོ་དགེ་ལུགས་པའི་བླ་མ་སྐད་གྲགས་ཆེ་ཤོས་པཎ་ཆེན་བློ་བཟང་ཆོས་རྒྱན་གྱིས་ངོས་འཛིན་གནང་བ་ཞིག་ཡིན་
ལ་རྒྱལ་དབང་ལྔ་པ་ཆེན་པོའི་ཐུགས་གཏད་བཅོལ་ས་ཡང་ཡིན་པས་དེ་མོ་རིན་པོ་ཆེ་ནི་གྲགས་ཅན་གྱི་སྤྲུལ་སྐུ་ཡིན་
པ་མ་ཟད་རྒྱལ་བ་ལྔ་པ་ཆེན་པོ་གཉིས་དབར་འབྲེལ་བ་གང་འདྲ་ཡོད་མེད་ཚད་ལྡན་ཡིག་ཆ་དག་ལས་ཁུངས་
བཅོལ་རྒྱུ་ཡིན་པས་གཤམ་དུ་གཟིགས་པར་འཚལ། །
ཚོ་དྲུག་གི་གཙོ་རྒན་ཨ་ཧོའི་ཕ་ཡུལ་ནི་ཀོང་པོ་བྲག་ལྕི་ནས་ཡིན་ཏེ་རྗེ་དེ་མོ་དབང་པོས་གསང་སྔགས་ཆོས་
གླིང་ཕྱག་བཏབ་པར་ཕེབས་སྐབས་མཉམ་དུ་རྟ་པར་ཁྲིད་ཡོང་བ་ཞིག་ཡིན་ལ་ཁོང་གཉིས་སྤུན་མཆེད་ཀྱི་འབྲེལ་བ་
ཡིན་པ་ཤོད་སྲོལ་ཡོད། རྗེ་དེ་མོ་སྐུ་ཕྲེང་བཞི་པ་ལྷ་དབང་དགེ་ལེགས་རྒྱལ་མཚན་ཡང་འཁྲུངས་ཡུལ་ཀོང་པོ་བྲག་
ལྕི་ནས་ཡིན་པ་རང་སྐྱོང་ལྗོངས་ཡིག་ཚགས་ཅུས་ཀྱི་རྒྱལ་སྤྲུལ་རིམ་བྱོན་གྱི་གཞུང་ཡིག་ལས“ དེ་མོ་ཧོ་ཐོག་ཐུ་སྐུ་
ཕྲེང་བཞི་པ་ལྷ་དབང་བསྟན་པའི་རྒྱལ་མཚན་ནི་ཀོང་པོ་བྲག་ལྕི་ཡུལ་སྨད་དུ་འཁྲུངས” ཞེས་འཁོད་ཡོད་པ་དང
《བི་སེར》ལས་“ ལྷ་དབང་བསྟན་པའི་རྒྱལ་མཚན་ནི་ཀོང་པོ་བྲག་ཕྱི་ཡུལ་སྨད་དུ་བལྟམས” ཞེས་དང་ཡང་གཞུང་
ཡིག་གཞན་ཞིག་ལས་“ ལྷ་དབང་བསྟན་པའི་རྒྱལ་མཚན་ལྕགས་མོ་ལུག་(སྤྱི་ལོ་1631) ལོར་སྐུ་བལྟམས” ཞེས་
འཁོད་ཡོད། །
ས་བྱི་སྤྱི་ ལོ་1648ལོར་ གསང་ སྔགས་ ཆོས་ གླིང་ ཕྱག་ ཐོག་ མར་ བཏབ་ནས་ མ་ གྲུབ་ པར་ ཁྱོན་ ལོ་
གྲངས་10ལྷག་ཙམ་འགོར་ནས་གཙོ་རྒན་ཨ་ཧོ་ཡང་ཚོ་དྲུག་སྦས་ཤོད་གཡུང་ཕི་ཁར་ཚང་གི་འོག་ཏུ་ན་འདམ་ཆེན་
པོ་ཡོད་སར་དེ་མོ་རིན་པོ་ཆེའི་རྟ་དྲེལ་དེའི་རྒྱུད་དུ་འཚོ་སྐྱོང་གཙོ་བོ་བྱས་སྟབས་ཨ་ཧོ་ས་ཆ་དེ་གའི་གཡུང་ཕི་ཁ་
ཚང་གི་མག་པར་གྱུར་ནས་གཞིས་ཆགས་པ་མ་ཟད་ཕྱིས་སུ་ཚོ་དྲུག་གི་གཙོ་རྒན་ཡང་བྱས་མྱོང་ཡོད་ཅེས་ཤོད་རྒྱུན་
ཡོད། གཙོ་རྒན་ཨ་ཧོ་ནས་གཡུང་ཕི་ཁ་ཚང་གི་མི་རབས་ག་ཚོད་ཕྱིན་ཡོད་མེད་བརྩིས་ན་ད་བར་མི་རབས་ལྔ་སོང་
ཟིན་ཏེ། གཙོ་རྒན་ཨ་ཧོ་དང༌། ཁོང་གི་བུ་བསོད་ནམས་ཕུན་ཚོགས། དེའི་བུ་བཀྲ་ཤིས་བསོད་ནམས། དེའི་བུ་
བཀྲ་ཤིས་རྡོ་རྗེ། དེའི་བུ་བསོད་ནམས་རྒྱལ་མཚན་བཅས་རེད། ད་ལྟ་ཡོད་པའི་འཇམ་དབྱངས་ཉི་མ་ནི་མི་
རབས་དྲུག་པ་དེ་རེད། མི་རབས་ལྔ་ཕྱིན་པ་དེ་དང་དེ་མོ་རིན་པོ་ཆེ་སྤྱི་ལོ་1631ལོར་འཁྲུངས་ནས་ད་ཆ་སྤྱི་
ལོ་2014ལོ་བར་ལོ་གྲངས383ཕྱིན་པ་དང་དུས་ཚོད་མཉམ་ཡོད་པ་ཤོད་ཐུབ། རྒྱུ་མཚན་དེ་དག་ལ་བརྟེན་ནས་
གཙོ་རྒན་ཨ་ཧོ་དང་དེ་མོ་རིན་པོ་ཆེའི་དབར་དུས་ཚོད་གཅིག་ཏུ་འཁེལ་བ་མ་ཟད་སྔར་བཤད་པར་གནས་ལུགས་
35



བཙན་པོ་ཡོད་པ་ཞིབ་མོའི་བློས་དཔྱད་ན་ཤེས་ཐུབ། གཙོ་རྒན་ཨ་ཧོ་ནས་བརྩིས་ན་མི་རབས་ག་ཚོད་སོང་ཡོད་
མེད་ཀྱི་བློ་འདྲི་ཡུལ་ནི་གཡུང་ཕི་ཁ་ཚང་གི་མི་རྒྱུད་ད་ལྟ་དགུང་ལོ་70ལྷག་ཙམ་ཕྱིན་པའི་ཡར་ཐང་འཕྲིན་ལས་དང་
ད་ལྟ་དགུང་ལོ72ལ་ཕེབས་པའི་འཇགས་གྲོང་རབ་བརྟན་རྣམ་གཉིས་ཡིན་ནོ། །
ལྔ་པ་ཆེན་པོ་དང་དེ་མོ་རིན་པོ་གཉིས་དབར་འབྲེལ་བ་གང་ཡོད་མེད་ཁུངས་ལྡན་ལོ་རྒྱུས་ལ་རྒྱབ་རྟེན་
བཅོལ་སྟངས་སྐོར་ཕྲན་བུ་འཆད་པ།།
གཅིག དེ་མོ་རིན་པོ་ཆེ་དང་རྒྱལ་བ་ལྔ་པ་ཆེན་པོ་གཉིས་བླ་སློབ་ཀྱི་འབྲེལ་བ་ཙམ་མ་ཟད་ཁོང་གི་བློ་གཏད་
བཅོལ་ས་ཡང་ཡིན་ཏེ། བོད་རབ་བྱུང་བཅུ་གཅིག་པའི་ཆུ་སྦྲུལ( 1653) ལོར་འཁྲུངས་པའི་སྡེ་སྲིད་སངས་རྒྱས་
མཚོས་མཛད་པའི《བཻཌཱུརྱ་སེར་པོ》ལས་““ ལྷ་དབང་བསྟན་པའི་རྒྱལ་མཚན་ནི་ཀོང་པོ་བྲག་ཕྱི་ཡུལ་སྨད་དུ་
བལྟམས། པཎ་ཆེན་བློ་བཟང་ཆོས་རྒྱན་པས་དེ་མོ་བའི་སྐྱེ་བར་ངོས་འཛིན། ཕན་བདེ་སྤྲུལ་སྐུ་ཤཱཀྱ་ལྷ་དབང་
གིས་མཚན་ལྷ་དབང་བསྟན་པའི་རྒྱལ་མཚན་དུ་གསོལ། འབྲས་སྤུངས་བློ་གསལ་གླིང་དུ་གཞུང་ལུགས་ལ་སྦྱངས་
པས་རབ་འབྱམས་སྨྲ་བ་ཆེན་པོར་གྱུར། རྗེ་བླ་མ་སྲིད་ཞིའི་གཙུག་རྒྱན་མཆོག་གི་སྐུ་ཞབས་སུ་བསྙེན་པར་རྫོགས།
མཚན་ངག་དབང་དགེ་ལེགས་རྒྱལ་མཚན་དུ་བསྩལ། ཏཱང་ཁུན་གྱི་རྒྱལ་ཁབ་ཆེན་པོར་ཆིབས་ཁ་སྒྱུར་བའི་ཞབས་
ཕྱིར་ཕེབས། (གོང་གི་རྗེ་བླ་མ་སྲིད་ཞིའི་གཙུག་མཆོག་ཅེས་པ་ནི་རྒྱལ་བ་ལྔ་པ་ཆེན་པོར་ཞུ་བ་ཡིན། དེ་མོ་རིན་
པོ་ཆེ་ལ་དགེ་ཚུལ་སྐབས་སུ་མཚན་ལྷ་དབང་བསྟན་པའི་རྒྱལ་མཚན་ཞུ་བ་དང་། དགེ་སློང་བསྒྲུབས་རྗེས་ཀྱི་
མཚན་ལ་ངག་དབང་དགེ་ལེགས་རྒྱལ་མཚན་ཞེས་ཞུ) ( ཏཱང་ཁུན་ནི་ #sཞེས་པ་དོན་དུ་ཤར་རྒྱལ་ཁབ་ལའོ)
ཏཱའི་གུ་ཤྲཱིའི་ལུང་ལས་དང་ཆོས་གཞིས་སོགས་ལུགས་གཉིས་ཀྱི་བདག་རྐྱེན་གཟེངས་བསྟོད་གནང” ཞེས་འཁོད་
ཡོད། ཏཱའི་གུ་ཤྲཱི་ཞེས་པ་ནི་རྒྱ་ཡིག་ནང་ k/#l jin ཞེས་དང་བོད་ཡིག་གི་ནང་དོན་ནི་སློབ་དཔོན་ཆེན་མོ་ཞེས་པ་
ལའོ། །
གཉིས། 《ལྔ་པ་ཆེན་པོའི་རང་རྣམ་དུ་ཀཱུ་ལའི་གོས་བཟང》བོད་ལྗོངས་མི་དམངས་དཔེ་སྐྲུན་ཁང་གིས་
བསྐྲུན་པའི་གླེགས་བམ་དང་པོའི་ཤོག་གྲངས276ལས“ རྒྱ་རི་བ། སྐྱིད་ཤོད་པ། དེ་མོ་སྤྲུལ་སྐུ། ཆོས་རྗེ་ཏྲེ་བོ་
སོགས་སྐྱ་སེར་མང་པོ་ལ་གུང་ཚིགས་ཀྱི་བཞུགས་གྲལ་དང་མཆོད་དབྱངས་གྲྭ་སྐོར་བར་དགོངས་ཇ་བུ་རམ་སྔར་
འཁྱུད་བཞིན་བཏང”ཞེས་དང་། (སྐབས་དེར་རབ་བྱུང་བཅུ་གཅིག་པ་མེ་ཕག་སྤྱི་ལོ་1647ལོར་འཁེལ་བ་དང་།
རྒྱལ་བ་ལྔ་པ་ཆེན་པོ་དགུང་ལོ་30ཕེབས་པ། དེ་མོ་རིན་པོ་ཆེ་དགུང་ལོ་16ཕེབས་ཡོད་པ་རིག་པས་དཔྱད་ཆོག)
ཡང་《ལྔ་པ་ཆེན་པོའི་རང་རྣམ་དུ་ཀཱུ་ལའི་གོས་བཟང》གླེགས་བམ་དང་པོའི་ཤོག་གྲངས་282ལས“ དེ་མོ་སྤྲུལ་སྐུ་
དང་མངའ་རིས་གྲུབ་ཆེན་སྙིང་སྟོབས་རྒྱ་མཚོ་ཅན་ལ་འདོད་ཆོས་ཀྱི་ལུང་ཁ་ཡར་བཀླགས” ཞེས་དང༌། ཡང་ལྔ་པ་
ཆེན་པོས་དེ་མོ་རིན་པོ་ཆེར་དགེ་སློང་གི་སྡོམ་པ་འབོགས་ནས་མཚན་ཡང་གནང་མྱོང་ཡོད་པ《ལྔ་པ་ཆེན་པོའི་རང་
རྣམ་དུ་ཀཱུ་ལའི་གོས་བཟང》ཤོག་གྲངས293ལས“ མཚན་ངག་དབང་དགེ་ལེགས་རྒྱལ་མཚན་དུ་གསོལ” ཞེས་
འཁོད་ཡོད། དེ་མོ་རིན་པོ་ཆེ་བསྙེན་རྫོགས་དུས་ཚོད་ནི་སྤྱི་ལོ་1648ལོའི་བོད་ཟླ་བཅུ་པའི་ནང་དུ་སྒྲུབ་གནང་བ་
36



འཁོད་ཡོད། ཡང་《ལྔ་པ་ཆེན་པོའི་རང་རྣམ་དུ་ཀཱུ་ལའི་གོས་བཟང》ཤོག་གྲངས་363ནང་“ དེ་མོ་སྤྲུལ་སྐུ་བྱོན་པ་
འདི་ནས་སྒར་རྗེས་ཟིན” ཞེས་འཁོད་པ་དེ་ནི་( ཆུ་འབྲུག་སྤྱི་ལོ་1652ལོར་ལྔ་པ་ཆེན་པོ་དང་དེ་མོ་རིན་པོ་ཆེ་
སོགས་སྐུ་འཁོར་སུམ་སྟོང་ལྷག་ཙམ་ཆིན་གོང་མ་ཧྲུན་ཀྲིས་གདན་དྲངས་པ་ལྟར་པེ་ཅིང་དུ་ཕེབས་པའི་ལམ་བར་
ལ་བརྗོད་ཀྱིན་ཡོད) ཡང་《ལྔ་པ་ཆེན་པོའི་རང་རྣམ་དུ་ཀཱུ་ལའི་གོས་བཟང》ཤོག་གྲངས་424ལས་“ དེ་མོ་སྤྲུལ་སྐུ་
དང་མཁན་པོས་གཙོས་པའི་སྒར་དམངས་རྣམས་ཟི་ལིང་གཞུང་བརྒྱུད་ལ་བཏང” ཞེས་དང༌། ཡང་དེ་ཉིད་ཀྱི་
ཤོག་གྲངས་425ལས“ དེ་མོ་སྤྲུལ་སྐུ་ཚང་གི་ཀོང་པོའི་ལྷ་རྗེ་ཞིག་འདུག་པ་དེས་སྨན་འབྱུག་གི་བཅོས་ཐབས་བྱས་
པས་འགྲུལ་ལ་མི་གནོད་ཙམ་གྱི་ཚོ་ཟིན་ཡོང་བ་ཆུ་ཚན་གྱིས་གཞི་མེད་དུ་སོང” ཞེས་དང༌། ཡང་དེ་ཉིད་ཀྱི་ཤོག་
གྲངས་427ནང“དེ་མོ་སྤྲུལ་པའི་སྐུས་བདོག་པའི་ཚན་གྲངས་སྨོན་ལམ་ཚིགས་བཅད་ཐུགས་རྩོམ་མཛད་དེ་རིང་
འཚོའི་རྟེན་འབྲེལ་བསྒྲིགས” ཞེས་དང༌། ཡང་《 ལྔ་པ་ཆེན་པོའི་རང་རྣམ་དུ་ཀཱུ་ལའི་གོས་བཟང》ཤོག་
གྲངས་428ལས་“ཚེས་དགུ་ལ་ཨ་ལག་ཤར་དུ་འབྱོར་བཅག་མལ་གྱི་ཐོག་སྒོར་དམངས་ཀྱིས་བཀང་གསོ་གསུང་
སྒྲོག་གི་སྤྱི་རིམ་བྱས། དེ་མོ་སྤྲུལ་སྐུར་གུ་ཤྲིའི་ལུང་ལས་ཀྱི་ཐམ་ཀ་དང་འཇའ་ས་ལེགས་སྐྱེས་ཀྱི་བདོག་པ་ཚན་
གྲངས་དང་བཅས་བྱིན” འཁོར་པར་གཞིགས་ན། སྤྱི་ལོ་1654ལོའི་བོད་ཟླ8ཚེས9ཉིན་ཨ་ལག་ ཤར་དུ་
གཟེངས་བསྟོད་བྱས་པ་འཁོད་ཡོད་པ་ཤེས་ཐུབ། །
གསུམ། ཡང་། གཞུང་ཡིག་ལས། “ གཞོན་ནུའི་དུས་ནས་བག་ཆགས་ལེགས་པར་སད། མདོ་སྔགས་
རིག་གནས་ཀུན་ལ་བློ་གྲོས་ཀྱི་རྣམ་དཔྱོད་མཆོག་ཏུ་ཡངས། དབུས་སུ་བྱོན་ཐམས་ཅད་མཁྱེན་པ་ལྔ་པ་ཆེན་པོའི་
ཞབས་ལ་གཏུགས། རབ་ཏུ་བྱུང༌། བསྙེན་པར་རྫོགས། དབང་ལུང་མན་ངག་སོགས་གསན་ཏེ་སྲས་ཀྱི་ཐུ་བོར་
གྱུར། འབྲས་སྤུངས་བློ་གསལ་གླིང་དུ་ཐོས་བསམ་མཐར་ཕྱིན་པ་མཛད། པཎ་ཆེན་བློ་བཟང་ཆོས་ཀྱི་རྒྱལ་མཚན་
གྱི་ཞབས་ལ་གཏུགས། ཆོས་མཐའ་ཡས་པ་གསན། པེ་ཅིང་དུ་ཆུ་འབྲུག་ལོར་རྒྱལ་དབང་ལྔ་པ་ཆེན་པོའི་ཞབས་
ཕྱིར་ཕེབས་ཚུལ་རྒྱལ་དབང་ལྔ་པ་ཆེན་པོའི་རྣམ་ཐར་ཀ་པར་གསལ། གོང་མ་ཆེན་པོ་ཤུན་ཙིའི་དུས་གོང་མ་རྒྱལ་
ཁ་ཆེན་པོར་རྒྱལ་དབང་ལྔ་པ་ཆེན་པོ་སྤྱན་དྲངས་པའི་ཞབས་ཕྱིར་ཕེབས། གོང་མ་ཆེན་པོའི་གསེར་ཞལ་མཇལ་
ཞིང་བདག་རྐྱེན་དང་གཟེངས་བསྟོད་མངོན་པར་མཐོ། ཆོས་འཁོར་བསྐོར་ཏེ་འཕྲིན་ལས་ཀྱིས་ཞབས་འདེགས་
སུ་ཆེ་བར་མཛད། རྒྱལ་བ་བོད་དུ་ཕེབས་ནས་ཏཱ་ཀོ་ཤྲི་ཞེས་པའི་ཆོ་ལོ་དང་ཐམ་ག་སོགས་མངོན་བསྟོད་མཛད།
ཀོང་པོ་བུ་ཆུ་ལྷ་ཁང་དུ་གསེར་ཏོག་བཞེངས་པ། གསང་སྔགས་ཆོས་རྫོང་གསར་དུ་བཏབ་པ་སོགས་རྣམ་དཀར་གྱི་
མཛད་པ་རླབས་ཆེ་བ་མཛད” ཅེས་འཁོད་ཡོད།
གོང་དུ་འཁོད་པའི་རྒྱལ་བ་ལྔ་ཆེན་པོ་དང་དེ་མོ་རིན་པོ་ཆེ་རྣམ་གཉིས་འབྲེལ་བ་ཇི་ལྟར་ཡོད་མེད་མཚོན་
བྱེད་ཙམ་ཞིག་ཡིན་པ་ལས་ཁོང་བླ་སློབ་གཉིས་དབར་གྱི་འབྲེལ་བའི་སྐོར་མང་པོ་འཁོད་འདུག་ཀྱང་འདིར་ཡིག་
ཚོགས་ལ་འཇིགས་ནས་དེ་ཙམ་ལས་མ་སྤྲོས་སོ། །
37



མགོ་ཡུལ་ས་ཆད་དང་འཁྲུངས་ཡུལ་ས་ཆད་ཅེས་པའི་མིང་ལ་ལྟ་བ།
འཁྲུངས་ཡུལ་བའི་སྡེ་དཔོན་ཡེ་ཤེས་རབ་བརྟན་གསང་སྔགས་ཆོས་རྫོང་གི་ངོ་ཚབ་གནང་སྐབས་ས་ཡོད་
ལུང་པ་བརྒྱུད་ཐེངས་ཤིག་མགོ་ཡུལ་དུ་ཁྲལ་འུལ་བསྡུ་བར་ཡོང་ནས་ཕར་ལོག་སྐབས་དྲེལ་འདྲོགས་ལ་བརྒལ་ནས་
ཨ་ཅེ་མཚེར་ཞེས་པའི་ལྷས་རའི་གཡོན་འོག་ཏུ་ཁལ་ལམ་ས་ཆད་མི་འདྲ་བ་ཁག་གཉིས་ཡོད་སར་སླེབས་དུས་རྒྱུག་
པ་གཉིས་ས་ཆད་རེ་རེའི་འཁྲིས་སུ་བཙུགས་ཏེ་གཅིག་ལ་མགོ་ཡུལ་ས་ཆད་དང་གཅིག་ཤོས་ལ་འཁྲུངས་ཡུལ་ས་
ཆད་ཅེས་པའི་མིང་ཡེ་ཤེས་རབ་བརྟན་གཅིག་པུས་བཏགས་པ་ཙམ་ལས་མགོ་ཡུལ་བའི་སྡེ་དཔོན་དང་གྲོས་མོལ་
བྱས་མེད། གལ་སྲིད་མིང་དེ་ལྟར་བཏགས་ན་ང་ཚོས་ཀྱང་རྒྱུག་ལོག་ལའི་ལ་མགོར་འཁྲུངས་ཡུལ་ལ་མགོ་དང་ལ་
རྩར་མགོ་ཡུལ་ལ་རྩ་ཞེས་བཏགས་ན་འགྲིག་གམ། གསལ་བཤད་ཞུ་དགོས་པ་ཞིག་ལ་ཁག་གཅིག་གིས་སྔ་མོ་ནས་
བཟུང་མགོ་ཡུལ་ས་ཆད་དང་འཁྲུངས་ཡུལ་ཅེས་པའི་མིང་དེ་ཡོད་ཚུལ་ཤོད་མཁན་ཡོད་ཀྱང་དེ་ནི་དོན་དངོས་དང་
མི་མཚུངས་པའི་ཤོད་སྲོལ་ཞིག་རེད། གང་ལགས་ཤེ་ན། སྔར་ས་ཆད་དེ་གཉིས་ཡོད་སར་ས་ཆད་མེད་པར་
གཡང་གཟར་སྤང་ལེབ་ཅིག་རེད། ཕྱིས་སུ་ས་ཕག་སྤྱི་ལོ་1899ལོར་དེ་མོ་སྐུ་ཕྲེང་དགུ་པ་འཕྲིན་ལས་རབ་རྒྱས་སྐུ་
ཞི་བར་གཤེགས་པའི་ལོ་དེར་ས་དེ་ཆད་ནས་ལྟས་ངན་དུ་བརྩི་བ་རེད་ཅེས་ཤོད་རྒྱུན་ཡོད། །
ས་ཡོད་ལུང་པའི་དབང་ཆེན་ཐང་གི་ཐང་མགོར་བླ་མ་དབུ་གོར་རྒྱལ་མཚན་གྱི་སྒྲུབ་ཕུབ་ཅིག་ཡོད་པ་དང་
བླ་མ་དབུ་གོར་རྒྱལ་མཚན་ནི་གསང་སྔགས་ཆོས་རྫོང་གི་བླ་མ་ཡིན་པས་སྐབས་དེ་དུས་འཁྲུངས་ཡུལ་དང་མགོ་
ཡུལ་གཉིས་པོ་གསང་སྔགས་ཆོས་རྫོང་གི་ཁོངས་སུ་གཏོགས་པས་གསང་སྔགས་ཆོས་རྫོང་གི་བླ་མ་ས་ཆ་དེ་རང་དུ་
བཞུགས་དགོས་དོན་ནི་འཁྲུངས་ཡུལ་དང་མགོ་ཡུལ་གཉིས་པོའི་ས་མཚམས་སུ་ལུང་པ་གཉིས་པོའི་ཕན་ཚུན་རྩོད་
གླེང་མི་ཡོང་བའི་ཆེད་དུ་བཞུགས་པ་ཤོད་རྒྱུན་ཡོད་ལ་རྒྱུ་མཚན་ཡང་ལྡན་པར་སེམས། གང་ལགས་ཤེ་ན། ས་
ཡོད་ལུང་པར་བཅད་ཁྲ་མ་འཕངས་པའི་སྔོན་དུ་བླ་མ་གྲུབ་ཐོབ་སོགས་བཞུགས་མྱོང་བའི་ལོ་རྒྱུས་མེད་པས་སོ། །
ས་ཡོད་ལུང་པར་མགོ་ཡུལ་བའི་རུ་བ་འགྲོ་མཁན་ཁག་གཅིག་མིང་འཆད་པ། །
ས་ཡོད་ལུང་པར་མགོ་ཡུལ་བའི་རུ་བ་འགྲོ་མཁན་གྲས་སུ་འོན་པ་ཚང་གི་བུ་འདུན་དང་། གཡུང་ཕིར་ཁ་
བཀྲ་ཤིས་བསོད་ནམས། མ་མཁར་བསོད་ནམས་དཔལ་ལྡན། རི་རྩ་བདུད་འདུལ། མགོ་ཆེན་བཅུད་འབུམ་
ཚང༌། བར་གྲོང་མགོན་པོ་ཚེ་འཕེལ། གྲོང་སྟོད་གཉེར་པ་སྐལ་ཚོགས། འཇགས་གྲོང་འཛོམས་པ་སོགས་དུད་
ཚང་དེ་རྣམས་འགྲོ་གི་ཡོད། རུ་བ་སྡོད་སའི་ས་མིང་ནི་འདི་ལྟ་སྟེ། རྨག་རོ་འགུ་ཚང་རྒྱ་ནགས། ཡིད་ལ་འབུམ།
ཁྱི་ཤི་ལྷས། སྒོག་མཛོད་ལྷས། རྡོ་ཟམ་ལྷས། འདུས་གསུམ་སོགས་སུ་རུ་བ་འགྲོ་བ་གསལ་པོ་མངོན། ལྷག་པར་
དུ་ཤོད་དགོས་པ་ཞིག་ལ་མགོ་ཆེན་བཅུད་འབུམ་ཚང་ལ་རྭ་སྒྲེང་ཚང་གི་གཟིམ་འགག་བརྒྱུད་ནས་བཀའ་ཤོག་ཡོད་
པས་ས་ཆ་གང་དུའང་འགྲོ་ཆོག་གི་ཡོད་པའི་དུང་ཚང་ཞིག་ཡིན། །
གཞན་ཡང་ཆུ་མོ་ལུག་གི་( སྤྱི་ལོ་1823) ལོར་སླར་ཡང་མགོ་ཡུལ་དང་འཁྲུངས་ཡུལ་དབར་ས་ཡོད་ལུང་
པའི་ཆེད་དུ་གསང་སྔགས་ཆོས་གླིང་གི་དྲུང་འཁོར་མཁྱེན་རབ་དངོས་གྲུབ་དང་ཚོ་དྲུག་གི་གཙོ་རྒན་དགྲ་འདུལ་
38



ཙ-
--
གཉིས་དང་འཁྲུངས་ཡུལ་བའི་གཙོ་རྒན་ཕུན་ཚོགས་བཅས་དབར་ཡང་ཡང་གྲོས་བསྡུར་བྱས་ནས་མཐར་ས་ཡོད་
ཁྲ་མ་ཝ་ར་ནི་ལུང་གཉིས་དབར་གྱི་དབྱེ་མཚམས་ཡིན་པ་སྔར་བཞིན་ཐག་བཅད་ནས་ཤོད་མྱོང་ཡོད། (ཆུ་མོ་
ལུག་གི་ལོ་སོགས་ཀྱི་ནང་དོན་དེ་ལོ་མ་དོན་གྲུབ་ཚེ་རིང་ལོ་ན་ཆུང་དུས་སྔ་མའི་ལོ་མ་བའི་གཙོ་རྒན་རིན་ཆེན་
མགོན་པོའི་ས་ནས་གོ་ཐོས་བྱུང་བ་ཞིག་ནས་འདིར་ཇི་མ་ཇི་བཞིན་བཀོད་པའོ)
རྒྱལ་བ་བསྐལ་བཟང་རྒྱ་མཚོས་གནང་བའི་ཚོ་དྲུག་ཡར་ལོ་ཚང་གི་བཀའ་ཤོག་སྐོར། །
བོད་ རབ་ བྱུང༌ བཅུ་ གཉིས་ པ་ སྤྱི་
ལོ་1708ལོར་འཁྲུངས་པའི་རྒྱལ་བ་བསྐལ་བཟང་
རྒྱ་མཚོས་ཚ་བ་རོང་བྲག་སྔོན་ལུང་འབུམ་ཚང་ལ་
བཀའ་ཤོག་གཅིག་དང་ཚོ་དྲུག་ཡར་ལོ་ཚང་གི་རྒས་
པོ་ངག་དབང་མཐུ་སྟོབས་ ལ་བཀའ་ ཤོག་ གནང་
བའི་ནང་གསལ་པོ་འཁོད་ཡོད་པ་དེ་སྔོན་གྱི་རྒན་
གྲས་དག་དང་ད་ལྟའི་རྒན་གྲས་དག་གིས་མཐོང་
ཐོས་རེག་གསུམ་བྱུང་ཡོད། བཀའ་ཤོག་དེ་གཉིས་
གང་འདྲ་བྱས་ནས་བྱུང་བ་ཡིན་ནམ་ཞེ་ན། ཤོད་
རྒྱུན་དུ་སྐབས་དེ་དུས་རྒྱལ་བ་སྐུ་རྐྱང་དེ་སྔོན་གསང་
སྔགས་ཆོས་རྫོང་ཁོངས་ཡིན་པའི་ཚ་བ་རོང་གི་བྲག་
སྔོན་ལུང་འབུམ་ཚང་དུ་ཕེབས་ནས་དེར་གནས་
ཚང་གཡར་ཏེ་དུད་ཚང་གིས་ཁོང་ལ་ཉིན་ཤས་རིང་
རྐོ་བ་མཉེད་དུ་བཅུག་ནས་ཞལ་ཟས་ཐུག་པ་རྐྱང་
རྒྱ་མཚོ།
རྐྱང་སྤྲོད་པའི་ཤོད་རྒྱུན་ཡོད། ཞལ་ལག་ཐུག་པ་
རྐྱང་རྐྱང་ཕུལ་ཀྱང་ཁོང་གིས་ཉིན་གཅིག་ལྟར་ཐུགས་སེམས་སྤྲོ་པོའི་ངང་རྐོ་བ་མཉེས་པས་དུད་ཚང་དེའི་གནས་
མོའི་བསམ་པར་གནས་སྐོར་བ་དེ་ནི་མི་གཞན་དང་མི་འདྲ་བར་ཐུགས་སེམས་དེ་འདྲ་བཟང་བ་ད་ཕན་ཁོ་མོས་
མཐོང་མྱོང་མེད་ཅེས་སྙམ་པའི་བསམ་བློ་འཁོར་ནས་གནས་སྐོར་བ་དེ་ཕེབས་ཁའི་མཚམས་སུ་ལམ་རྒྱགས་རྩམ་
ཁུག་ནང་རྩམ་པ་བླུགས་པའི་ཞོར་དུ་རྩམ་ཁུག་མཐིལ་ནང་གསེར་གྱི་ཐུར་མ་ཆུང་ཆུང་ཞིག་བཅུག་ནས་དེའི་སྟེང་དུ་
རྩམ་པ་ཁེངས་པ་ཞིག་བླུགས་ནས་རྫངས། ཡང་གནས་སྐོར་བ( རྒྱལ་བ་བསྐལ་བཟང་རྒྱ་མཚོ) དེ་ཚོ་དྲུག་ཡར་ལོ་
ཚང་སར་ཕེབས་དུས་དུད་ཚང་དེའི་ཕྲུ་གུས་མེ་འབུད་སྐབས་མེ་ཤིང་མགོ་མཇུག་བཟློགས་ནས་ཐབ་ནང་འཇུག་
རྩིས་བྱེད་སྐབས་གནས་མོས་ཁྱེད་རང་ཚོས་མེ་ཤིང་མགོ་མཇུག་བསློགས་ནས་བསྲེགས་ན་རྒྱལ་བའི་སྐུ་ལ་བར་ཆད་
ཡོང་ཞེས་བཤད་ནས་མེ་ཤིང་བསྲེག་སྟངས་སློབ་པ་རྒྱལ་བས་གསན། དུས་ཡུན་མི་རིང་བ་ཞིག་སོང་ནས་རྒྱལ་བ་
39



ལྷ་སར་ཕེབས་གྲུབ་རྗེས་སྡེ་པ་གཞུང་ནས་ཕོ་ཉ་མངགས་ཏེ་གསང་སྔགས་ཆོས་རྫོང་ཁོངས་ཚ་བ་རོང་གི་བྲག་སྔོན་
ལུང་འབུམ་ཚང་དང་མགོ་ཡུལ་ཡར་ལོ་ཚང་མི་རེ་རེ་མགྱོགས་ནས་མྱུར་བར་ལྷ་སར་ཡོང་དགོས་པའི་བཀའ་ཕེབས།
ཐོག་མ་དུད་ཚང་གཉིས་པོ་ལྷ་ས་འགྲོ་བའི་ལམ་བར་དུ་ཞེད་སྣང་ཆེན་པོའི་ཐོག་ནས་ལྷ་སར་འབྱོར་ཏེ་འཕྲལ་དུ་
རྒྱལ་བའི་སྐུ་གམ་དུ་བཅར། རྒྱལ་བས་གསུང་སྐད་འདི་འདྲ་ཞིག་བསྐྱོན་ཏེ་ཚ་རོང་ཐུག་པ་དེ་འདྲའི་ཞིམ་པ་ལ་
ཞེས་པའི་སྔར་གོ་མྱོང་པའི་གསུང་སྒྲ་ཞིག་ཚ་བ་རོང་གི་བྲག་ངོས་ལུས་ཚང་གི་རྒན་པོའི་རྣ་བར་ཐོས་ནས་ཡ་མཚན་
ཤིན་ཏུ་ཆེ་བའི་ངང་མགོ་བོ་ཡར་འདེགས་མི་ནུས་པར་སྒུར་སྒུར་བྱས་ནས་བསྡད། ཡང་། གསུང་སྒྲ་སྔར་བཞིན་
ཚ་རོང་ཐུག་པ་ཞེས་ཐོས་སྐབས་མགོ་བོ་ཡར་བཏེགས་ནས་ལྟ་སྐབས་དེ་སྔོན་ཁོང་ཚོའི་ནང་དུ་ཕེབས་མྱོང་བའི་
གནས་སྐོར་བ་རྐོ་བ་མཉེད་མཁན་དེ་ཡིན་པ་གཞི་ནས་ཤེས། ཁོང་གི་བསམ་པར་ད་ནི་ལས་ཡག་པོ་བསགས་མི་
འདུག་པ་རང་སྡུག་རང་གིས་མྱོང་སོང་ཞེས་པའི་བསམ་བློ་འཁོར། འོན་ཀྱང་ཁོང་གི་བསམ་པ་ལས་ལྡོག་ནས་
རྒྱལ་བས་ཐུགས་དགྱེས་དགྱེས་ངང་ཚ་རོང་བ་དེ་ཁོང་གི་སྐུ་གམ་དུ་འབོད་ནས་བཀའ་མོལ་གནང་། ཁྱེད་ཚ་རོང་
དུད་ཚང་གིས་ཁོ་བོར་རྐ་བ་མཉེད་དུ་བཅུག་ཀྱང་ང་ལ་དཀའ་སྣང་རྩ་བ་ནས་མ་བྱུང་ལ་སྐབས་དེ་དུས་ཁྱེད་ཚོའི་
ཐུག་པ་ཞིམ་པ་དེ་འདྲ་ཡོད་པ་ཁོ་བོ་ད་ལྟའང་བརྗེད་ཀྱི་མི་འདུག་པ་མ་ཟད་ཕྲན་ལ་ལམ་རྒྱགས་རྩམ་ཁུག་ནང་དུ་
གསེར་གྱི་ཐུར་མ་ཞིག་ཀྱང་བཅུག་འདུག་པས་ངས་ཁྱེད་ལ་དྲིན་གསོ་རྒྱུ་ལས་མེད་ཅེས་དང་གསུངས་མྱོང་ཡོད་པ་
དང༌། དེ་དང་མཉམ་དུ་ཡར་ལོ་ཚང་གི་རྒས་པོ་ཡང་ཁོང་གི་འཁྲིས་སུ་འབོད་ནས་ཁྱེད་ཚོའི་དུད་ཚང་ནི་དུད་ཚང་
གཞན་དང་མི་འདྲ་བ་སངས་རྒྱས་བསྟན་པར་བཀུར་ཞིང་འཇིག་རྟེན་མི་ཆོས་དང་མཐུན་པའི་ཡ་རབས་ཅན་གྱི་
དུད་ཚང་ཞིག་ཡིན་པས་ངས་དུད་ཚང་ཁྱེད་གཉིས་ལ་བོད་ཀྱི་ས་ཆ་གང་སར་འགྲོ་ཆོག་པའི་བཀའ་ཤོག་ཅིག་སྤྲོད་
རྒྱུ་ཡིན་ཞེས་གསུངས་ནས་དུང་ཚང་གཉིས་ལ་བཀའ་ཤོག་རེ་གནང་། ཚོ་དྲུག་ཡར་ལོ་ཚང་གི་བཀའ་ཤོག་ནང་དུ་
ས་ཡོད་ལུང་པ་ཙམ་མིན་པར་ས་ཆ་གང་དུ་ཡང་འགྲོ་ཆོག་ཅེས་འཁོད་ཡོད་པ་ཤོད་རྒྱུན་ད་ལྟའི་བར་དུ་ཁྱབ་ཡོད།
གོང་གསལ་ཚོ་དྲུག་ཡར་ལོ་ཚང་ལ་བཀའ་ཤོག་ཡོད་པ་རྒྱུ་མཚན་དུ་བྱས་ནས་ས་ཡོད་ལུང་པ་དེ་སུ་དང་སུར་བདག་
མེད་སྐོར་བཀོད་ཡོད་པར་བཤད། ( གོང་གསལ་རྒྱལ་བ་སྐུ་ཕྲེང་བདུན་པའི་སྐོར་ཤོད་སྟངས་མི་འདྲ་བ་ཁ་ཤས་
ཡོད་ཚོད་འདུག འོན་ཀྱང་དེ་རིང་དེབ་འདིའི་ནང་མི་འདྲ་བ་གཉིས་བཀོད་ཡོད་ལ་ཤོད་རྒྱུན་ཡང་ཅུང་མི་འདྲ་བ་
ཡོད་པས་རང་འཇགས་སུ་བཞག་ནས་བྲིས་པ་ལས་བཟོ་བཅོས་རྒྱག་པའི་ཁུངས་སྣེ་རྙེད་དཀོན)
འདར་མ་ལུང་པའི་རུ་བ་འགྲོ་སའི་ལྷས་ར་དང་རི་མིང་ཁག་གཅིག (ལུང་པ་དེའི་མིང་ནི་ལ་དེའི་མིང་
ནས་ཐོགས་པ་ཡིན་ཏེ་ལ་དེའི་མིང་ལ་འདར་མ་ལ་ཞེས་འབོད། དོན་ནི་ལ་དེར་ལ་དུག་ཆེ་བ་དང་གྲང་ངར་ཆེ་བས་
ཕོ་གཞོན་ཡིན་ཡང་འདར་དགོས་པ་ཞིག་ཡོད་སྟབས་འདར་མ་ལ་ཞེས་བརྗོད། ཁག་གཅིག་གིས་འདན་མ་ལ་ཞེས་
འབོད། དོན་ནི་གནའ་སྔ་མོའི་དུས་སུ་ལ་དེའི་སྟེང་དུ་དུག་མཚོ་ཞིག་ཡོད་པ་དེར་གླིང་འདན་མས་མདའ་འཕངས་
ནས་དུག་མཚོ་བཤངས་པས་འདན་མ་ལ་འབོད་དོན་དེ་ནས་བྱུང་བར་གྲགས། ལྷུང་ཆེན་ལྷུང་ཆུང་ནས་བལྟས་
ན་ལྷ་དབང་སྟག་རི་རྔམས་པ་ཞལ་འདན་མ་ལུང་ཕྱོགས་སུ་གཟིགས་པ་གསལ་པོ་མཐོང་ཐུབ། དང་པོ་སྦས་ཤོད་
40



གྲོང་མགོ་དུད་རྩ་གྲོང་ཚོ་ནས་ཐོན་ཏེ་ཆུ་ཚོད་ཕྱེད་ཀ་ལྷག་ཙམ་ཕྱིན་ན་མགོ་ཡུལ་སྟག་རི་རྔམས་པའི་ཆུ་འཁོར་ཞེས་
གྲགས་པར་སླེབས་སྐབས་ཆུ་འཁོར་ཆེ་ཆུང་ཙམ་གྱི་རྡོ་ཕ་བོང་ཁ་ཤས་མཐོང་རྒྱུ་ཡོད་པ་དེའི་འཁྲིས་སུ་ཆུ་ཕྲན་ཞིག་
འབབ་ཀྱི་ཡོད་པ་ཆུ་དེའི་སྒྲ་ནི་དངོས་གནས་ཆུ་འཁོར་གྱིས་རྩམ་པ་འཐག་པའི་སྒྲ་ཇི་བཞིན་དུ་གོ་རྒྱུ་ཡོད། དེ་ནས་
ཆུ་ཚོད་ཕྱེད་ཀ་ཙམ་གྱི་སར་གྲ་སྒྲིག་ཐང་ཞེས་པའི་ཐང་དེ་ཙམ་ཆེན་པོ་མེད་པ་ཞིག་ཡོད། དེའི་གཡས་གཡོན་དུ་
ནགས་ཚལ་ཐ་ཐོར་ཡོད་ཅིང་མང་ཆེ་བར་གླང་ཤིང་ཁྱབ་ཡོད། དེ་ནས་ཆུ་ཚོད་ཕྱེད་ཀ་ཙམ་བསྐྱོད་ན་ཤོག་མང་
ལྷས་ཞེས་པའི་ལྷས་ར་ཞིག་ཏུ་འབྱོར། དེ་ནས་རབ་འཛོམས་ལྷས་ར། དེ་ནས་སྤྱང་ཀི་ལྷས་ར། དེ་ནས་འདན་
མ་ལ་བརྒྱབ་ནས་ཕྱིན་ན་དང་པོ་གྲོ་ཞིང་ན་བ་ཞེས་པའི་ན་འདམ་ཆེན་པོ་ཞིག་གི་ས་ཆར་སླེབས། དེའི་མཐའ་
འཁོར་དུ་རུ་བ་སྡོད་ས་ཡོད་པ་དང་དབྱར་རྩྭ་དགུན་འབུ་འཐུ་ས་ཁག་ཁ་ཤས་ཡོད། དེ་ནས་ལ་ཆུང་ལར་ལ་རྩེ་
གསོལ་ས་ཆེན་པོ་ཞིག་ཡོད། (སྔ་མོ་རུ་བ་རྣམས་ཀྱི་སར་དགོན་པས་མར་སློང་གང་སར་འགྲོ་སྲོལ་ཡོད། འོན་
ཀྱང་རུ་བ་དེ་དག་ལ་དགོད་བྲོ་ཤོད་མཁན་གྱིས་ཤོད་སྲོལ་འདི་འདྲ་ཞིག་ཡོད་དེ། འདན་མ་རྡོ་སྒོ་ལ་ཁ། རྡོ་སྒོ་
ལྕགས་སྒོ་ཧྲིག་ཧྲིག མར་ཟོམ་ཟྭ་མ་ཧྲིག་ཧྲིག གནས་མོ་རྡོ་ལོག་ཧྲིག་ཧྲིག མ་ལོག་སེ་བ་ཧྲིག་ཧྲིག་ཅེས་རུ་བ་དེ་
དག་གིས་མར་སློང་བར་མར་སྟེར་མ་འདོད་པའི་རྣམ་འགྱུར་དང་སེར་སྣ་ཆེན་པོ་ཡོད་ལུགས་ཟུར་ཟའི་ཐོག་ནས་
སྨོས་ཡོད) དེ་བསྒྲལ་ནས་ཕྱིན་ན་ཐུར་དུ་བབས་ཏེ་ཆུ་ཕྲན་ཞིག་རྒྱུད་ནས་འཇགས་ལུང་སྒང་དུ་འབྱོར། དེ་ནས་
སྤྱི་ལེ་གཉིས་ཙམ་གྱི་སར་བྲག་ནག་ཅེས་པར་སླེབས། དེ་ནས་སྤྱི་ལེ་གཅིག་ཙམ་གྱི་སར་ཆུ་བགོས་དང་འགོགས་
ཐང་གཞུང་དུ་སླེབས་ཀྱི་ཡོད། ས་ཆ་དེ་གར་སྤང་ཐང་ཤིན་ཏུ་ཆེ་ཞིང་ཕྱོགས་གང་སར་སུར་ཤིང་གིས་ཁེངས་ཡོད་
ལ་དེ་རུ་དབྱར་རྩྭ་དགུན་འབུ་ཆེ་བ་མ་ཟད་མདོག་ཀྱང་ཡག་པོ་ཡོད་པས་རྒྱུས་ཡོད་ཚོང་པས་དེ་གའི་དབྱར་རྩྭ་
དགུན་འབུར་ཉོ་བར་ཧབ་ཐོབ་རྒྱག་གི་ཡོད། ཤོད་སྲོལ་དུ་ཆུ་བགོས་མ་ཡིན་ལྷ་བགོས་ཡིན་བརྗོད་ཀྱི་ཡོད། དོན་
ནི་རྫ་ཡུལ་དང་སྔ་སྒང་གཉིས་ཀྱི་ས་ཆའི་དབྱེ་མཚམས་སྔ་མོའི་དུས་ནས་བཟུང་ཕན་ཚུན་དྲང་པོ་དྲང་གཞག་བགོ་
བ་ཡིན་ཞེས་གོ་རྒྱུ་ཡོད་པ་ལས་ལྷས་ཐད་ཀར་བགོས་པ་གོ་རྒྱུ་མེད་ལ་དངོས་པོའི་གནས་ཚོད་དང་ག་ལ་མཐུན།
གཞན་ཡང་དམིགས་སུ་བཀར་ནས་ཞུ་དགོས་པ་ཞིག་ལ། 2009ལོར་སི་ཁྲོན་མི་རིགས་དཔེ་སྐྲུན་ཚོགས་པ་དང་
སི་ཁྲོན་མི་རིགས་དཔེ་སྐྲུན་ཁང་གིས་བསྐྲུན་པའི《བོད་ཀྱི་ལོ་རྒྱུས་རིག་གནས་དཔྱད་གཞིའི་རྒྱུ་ཆ་བདམས་
བསྒྲིགས》དེབ་བཅུ་པའི་ནང“ རྫོང་རྙིང་གཉིས་ནས་“ ངེད་གཉིས་གོང་ས་རྒྱལ་དབང་ཐམས་ཅད་མཁྱེན་པའི་
མདུན་ས་ནས་སྔ་སྒང་ཆུ་བགོས་མན་དང་རྫ་མཐིལ་ཝ་ལོང་ཡན་གྱི་ས་གནས་སུ་ཁྲལ་བསྡུ་ཁྲིམས་གནོན་གྱི་དབང་
ཆ་གནང་བ་ཞིག་ལ་ཁ་གདན་བབ་འོས་ཙམ་ཡང་མེད་པ་རེད་དམ། ལར་ནས་བླ་མས་དྲིལ་བུ་གར་བཞག་ལས།
དྲིལ་བུས་བླ་མ་གར་བཞག་མིན” ཞེས་འཁོད་པར་གཞིགས་ན། སྐབས་དེའི་དུས་ནས་བཟུང་སྔ་སྒང་ཆུ་བགོས་
མན་ཆད་དང་རྫ་ཡུལ་ཝ་ལོང་ཡན་ཆད་གསང་སྔགས་ཆོས་རྫོང་གི་ཁོངས་སུ་གཏོགས་པར་གསལ་པོར་འཁོད་ཡོད།
གཞན་ཡང་ཆུ་དེའི་ཆུ་མགོ་གཅིག་ལ་ཆུ་མཇུག་གཉིས་ཡོད་པས་ཆུ་དེ་གལ་སྲིད་མགོ་ཡུལ་ཕྱོགས་སུ་ཆེ་བ་རྒྱུག་ཡོད་
ན་ལོ་དེར་མགོ་ཡུལ་དུ་ལོ་ལེགས་ཡག་པོ་ཡོང་བ་ཤོད་ཚུལ་ཡོད་པ་དང་གལ་ཏེ་ཆུ་དེ་སྔ་སྒང་ཕྱོགས་སུ་ཆེ་བ་རྒྱུག་ཡོད་
41



ན་སྔ་སྒང་ཕྱོགས་སུ་ལོ་ལེགས་ཡག་པོ་ཡོང་ཞེས་ཤོད་རྒྱུན་ད་ལྟའི་བར་དུ་གནས་ཡོད། འདན་མ་ལུང་གཞུང་དེ་
ནས་བཤད་ན་ཨ་བན་ལྷས་ར་དེར་གནས་རི་ཞིག་ཡོད་པས་མིང་དུ་ལུང་ཕུ་གཡང་སྒྲུབ་ཚེ་དགུ་ཞེས་འབོད། དེ་
ནས་ཡང་ས་མིང་རྟ་ར་དེ་མོ་དབང་ཕྱུག་ཅེས་འབོད་པ་ཞིག་ཡོད། རྟ་ར་དེ་མོ་དབང་ཕྱུག་ཅེས་བརྗོད་དོན་ནི་རྗེ་དེ་
མོ་དབང་པོས་གསང་སྔགས་ཆོས་གླིང་ཕྱག་བཏབ་དུས་ཁལ་རྟ་མང་པོ་ཡོད་པས་ས་ཆ་དེར་རྟ་འཚོ་ས་ཡིན་ཞེས་
ཤོད་སྲོལ་ཡོད་ལ་གསང་སྔགས་ཆོས་རྫོང་གི་ལོ་རྒྱུས་ལ་རྒྱུས་མངའ་ཡོད་མཁན་གྱིས་བལྟས་པ་ཙམ་གྱིས་ལམ་སེང་
ཤེས་ཐུབ། དེ་ནས་ཆུ་དར་འཕར་ཞེས་པའི་ས་ཆར་གནས་རི་བུ་མོ་སྤུན་བདུན་ཞེས་འབོད་པའི་བྲག་རི་ཙོག་ཙོག་
བདུན་ཡོད་པས་རྒྱང་རིང་ནས་བལྟས་ཚེ་དངོས་གནས་བུ་མོ་བདུན་པོ་གྲལ་བསྒྲིགས་པ་བཞིན་གྱི་སྣང་བ་འཁོར་
སྲིད།
2. སྦས་ཤོད་ནི་ཟོ་དོར་སྟག་རི་རྔམས་
པའི་གཤམ་ དུ་ ས་ཆ་བདེ་ཞིང་ སྐྱིད་སྣང་དོད་ལ་
འབར་འབུར་མེད་པའི་གཡུའི་གཞོང་པ་དང་འདྲ་བ་
ཞིག་ཡོད། ཡོད་མདོག་ཆེན་པོ་སྦས་ཤོད་བ། ཉིན་
མ་གཅིག་ལ་ལྟོ་དུས་གཅིག ལྟོ་དུས་གཅིག་ལ་སྐྱོ་མ་
གཅིག ཅེས་ཤོད་སྲོལ་ཡོད། གོ་དོན་ནི་མེད་ཀྱང་
ཡོད་མདོག་བྱེད་མཁན་ཞེས་པ་ལའོ། །ལུང་པ་དེར་
ས་གཞི་བདེ་ཞིང་འཇམ་ལྷིང་ངེར་ཡོད་ཅིང་གྲོང་པ་
ཁྱིམ་མཚེས་ནས་མུ་ཏིག་སྟར་ལ་བརྒྱུས་པ་ལྟ་བུ་
ཡོད། སྦས་ ཤོད་ ཀྱི་ རྒྱབ་ རིར་ གནས་ པའི་ གཞི་
བདག་ནི་བོན་བློན་རྡོ་རྗེ་དབང་ཕྱུག་ཅེས་པ་དེ་ཡིན།
སྦས་ཤོད་དུ་ཤོད་སྲོལ་ཞིག་ཡོད་པ་དེ་ནི་སྔ་
མོའི་དུས་སུ་སྦས་ཤོད་གྲོང་མགོ་སྐྱིད་ལོ་ཚང་ནས་
གྲོང་རྟིང་ གཡུང་ ཕི་ ཁ་ཚང་བར་ ཐང་ གཅིག་ལས་
བཀྲ་ཤིས་དབང་རྒྱལ།
མཆེད་པ་ཡིན་ལ་ཐང་བདེ་ཞིང་གྲོང་མགོ་ནས་གྲོང་
རྟིང་བར་མིག་ཤེས་ཀྱི་གཟུང་བྱ་ཡུལ་དུ་གྱུར་པ་ཞིག་ཆགས་ཡོད་པར་བཤད། དུས་མཚམས་གང་ཞིག་སོང་རྗེས་
གྲོང་མགོ་དང་གྲོང་རྟིང་གཉིས་ཀྱི་བར་དུ་སྒང་འོག་ལའི་རི་སྟེང་ནས་གྲྭ་ཆེན་པོ་ཞིག་རྒྱུག་པར་ཤོད་ཚུལ་འདི་ལྟ་སྟེ།
སྔ་མ་དུད་ཚང་ཆེན་པོ་ཞིག་གི་གཡོག་པོའམ་གཡོག་མོ་ཞིག་ཡོད་པ་དེས་ཉིན་ལྟར་སྒོ་ཕྱུགས་འཚོ་བར་འགྲོ་གི་ཡོད།
ཉིན་ཞིག་རི་བོ་སྒང་དུ་ཕྱུགས་འཚོ་བར་འགྲོ་སྐབས་བྱ་ཞིག་གིས་རི་མཆུ་ལུག རི་མཆུ་ལུག་ཅེས་པའི་སྐད་སྒྲ་
གསལ་པོ་ཞིག་བརྒྱབ་པ་ཕྱུགས་རྫི་དེའི་རྣ་དབང་དུ་ཡང་ཡང་ཐོས། ཕྱུགས་རྫིའི་བསམ་པར་ངས་སྦྱིན་བདག་ལ་



ལམ་སེང་ཞུ་དགོས་སྙམ། འོན་ཀྱང་ཕྱུགས་རྫི་དེས་སྦྱིན་བདག་ལ་ཞུ་རྒྱུ་ཉི་མ་ཁ་ཤས་གཏིང་བརྗེད་དུ་ཕྱིན། ཉིན་
གཅིག་མིན་པ་ཉིན་ཤས་རི་སྟེང་དུ་ཕྱུགས་འཚོ་བ་འགྲོ་སྐབས་བྱ་ཞིག་གིས་སྔར་བཞིན་རི་མཆུ་ལུད་ཅེས་པའི་སྐད་
སྒྲ་གསལ་ཞིང་ཆེ་བ་ཞིག་གྲགས་པ་རྫི་བོས་ཐོས། ཕྱུགས་རྫིའི་བསམ་པར་སྦྱིན་བདག་ལ་ཞུ་དགོས་བསམ་ཡང་
ཐེངས་མང་བརྗེད་འགྲོ་གི་ཡོད་པས་དེ་རིང་མི་བརྗེད་པའི་ཆེད་དུ་བཞོན་མའི་རྔ་མར་རྡོ་ཆུང་ཞིག་བཏགས། དེ་
ཉིན་དགོང་མོར་ཁྱིམ་ནང་གི་གནས་མོས་འོ་མ་འཇོ་སྐབས་བཞོན་མ་དེས་རྔ་མ་གཡུག་གཡུག་བྱེད་སྐབས་འོ་མ་
འཇོ་མཁན་དེའི་མགོ་ལ་རྡོ་ཆུང་དེ་ཕོག་ནས་ཕྱུགས་རྫི་ཁྱོད་ཀྱིས་སྒོ་ཕྱུགས་རྔ་མར་རྡོ་བཏགས་པ་ཅི་བྱེད་ཅེས་གཤེ་
གཤེ་ཚུལ་དུ་བཏང་། ཕྱུགས་རྫི་དེས་ལམ་སེང་སྦྱིན་བདག་ལགས། གུས་པ་རི་མགོར་ཕྱུགས་འཚོ་བར་འགྲོ་
སྐབས་བྱ་ཞིག་གིས་ཉིན་ལྟར་རི་མཆུ་ལུག རི་མཆུ་ལུག་ཅེས་པའི་སྒྲ་གསལ་ཞིང་དྭངས་བ་ཞིག་རྒྱག་གི་འདུག
འོན་ཀྱང་གུས་པས་སྦྱིན་བདག་ཁྱེད་ལ་ཞུ་དགོས་བྱུང་སྙམ་ཡང་རྟག་པར་བརྗེད་འགྲོ་གི་འདུག་པས་དེ་རིང་བཞོན་
མའི་རྔ་མ་ལ་རྡོ་བཏགས་པ་དེའང་མ་བརྗེད་པའི་ཆེད་དུ་ཡིན་ཞེས་ཞུས། སྦྱིན་བདག་གིས་ལུག་ཡས་ག་རེ་ཡོད་ན་
ལུག་ཤོག་ཅེས་བཤད་པས་དེ་ནས་རི་ཆེན་པོ་ཞིག་ལུག་ཡོང་བར་གྲགས། དེ་རྒྱུག་ཡོང་བའི་ཤུལ་དུ་གོག་ཆུང་ཆེན་
པོ་ཆགས་ཡོད། ( གོག་ཆུང་ནི་གྲོག་རོང་ཆུང་ངུར་བརྗོད) ད་ལྟའང་ཞིབ་ཅིང་ཕྲ་བའི་ས་དབྱིབས་ལ་ལྟ་ཤེས་
མཁན་ཞིག་ཡིན་ན་ཤོད་སྲོལ་དེ་དང་མཚུངས་ཡོད་པ་ནི་སྨོས་མེད་ཡིན་པས་དོན་ལ་གནས་པར་སྙམ། གང་
ལགས་ཤེ་ན། 1980ལོའི་གཡས་གཡོན་དུ་རུ་ཁག་གིས་ཤཱ་རྒྱུག་ཡུལ་གྱི་ཟུར་ཞིག་ཏུ་ས་བསྔོགས་ནས་ཞིང་ཁ་བཟོ་
སྐབས་ས་འོག་ནས་མིའི་རུས་པ་དང་སོལ་བ་སོགས་དངོས་སུ་དོན་མྱོང་ཡོད་པས་སྔ་མོའི་ཤོད་སྲོལ་དང་དོན་དངོས་
ར་སྤྲོད་གསལ་པོ་ཐུབ་ཀྱི་ཡོད། །
གཏེར་རི་འབུམ་དང་གཏད་རུལ་འབུམ་ཞེས་འབོད་སྟངས་མི་འདྲ་བ་ཡོད་པ་ནི་སྦས་ཤོད་གྲོང་རྙིང་ཤྭ་རྒྱུག་
ཡུལ་གྱི་འདབས་སུ་རི་འབུར་ཆུང་ངུ་ཞིག་མཐོང་རྒྱུ་ཡོད་པ་དེར་ཁག་གཅིག་གིས་དེ་སྔོན་རི་བོའི་སྟེང་ནས་ཤཱ་རྒྱུག་
མྱོང་ཡོད་སྟབས་རྗེས་སུ་ཐུ་མི་རྒྱུག་པའི་ཟློག་ཐབས་ཀྱི་ཆེད་དུ་བཞེངས་པར་ཤོད་སྲོལ་ཡོད། གཏེར་རི་འབུམ་ཞེས་
པའི་དོན་ནི་གཏེར་དེ་རི་བོའི་གཟུགས་སུ་བཀོད་པ་དང་འབུམ་ཞེས་པ་དེའང་མང་པོའི་དོན་ལ་འཇུག་པས་གོ་བ་
ཐད་ཀར་བླངས་ན་གཏེར་སྦས་པའི་རི་བོ་མང་པོར་འབོད་ཀྱི་ཡོད་ལ་དོན་དངོས་ཐོག་རི་བོ་མང་པོ་མེད་ཀྱང་རི་བོ་
མང་པོའི་བཅུད་དང་མཉམ་ཞིང་དཔལ་གྱིས་ཕྱུག་པས་ན་འབུམ་ཞེས་མིང་དུ་འདོགས་པར་སྙམ། ཡང་བསམ་
གཞིག་བྱ་ཚུལ་གཞན་ཞིག་ནི་གཏེར་རི་འབུམ་པ་ཞེས་འབོད་མཁན་ཡོད་པར་གཞིགས་ན་འབུམ་པ་ཞེས་པ་ནི་
མཆོད་རྟེན་ལ་བརྗོད་ཀྱི་ཡོད་པས་རྩ་ཆེའི་མཆོད་རྟེན་ལྟ་བུ་དེ་གཏེར་གྱི་རི་བོའི་གཟུགས་སུ་བཀོད་ནས་བརྗོད་
པར་སྙམ། ཁག་གཅིག་གིས་གཏེར་སྦས་པའི་རི་འབུར་ཞིག་ལ་ངོས་འཛིན་བྱེད་མཁན་ཡང་ཡོད་ཚོད་འདུག
འོན་ཀྱང་གཏེར་སྦས་པའི་རིགས་མང་ཆེ་བར་མངོན་གསལ་དེ་ཙམ་མེད་པ་མ་ཟད་སྐྱེ་བོ་ཕལ་པའི་མིག་ཤེས་
གཟུང་བྱའི་ཡུལ་དུ་གྱུར་མེད་པས་དེར་བསམ་གཞིགས་བྱེད་དགོས་པའི་གནད་དམ་པའོ། །མདོར་ན། གཏེར་
རི་འབུམ་དང་གཏད་རུལ་འབུམ་གང་ཞིག་བརྗོད་ནའང་ཆོག་གང་ལྟར་མེས་པོ་རྣམས་ཀྱིས་ཡུལ་གྲུ་དེར་ས་བཅུད་



ཡུལ་བཅུད་སོགས་ལ་ཕན་པའི་དགེ་བའི་ལེགས་ཚོགས་ཤིག་བརྩམས་ཡོད་པ་ནི་གོར་མ་ཆག
ཡ་མཚན་ཅན་གྱི་མིང་འདོགས་སྟངས་དེར་གུས་པས་བསམ་བློ་ཇི་ཙམ་གཏོང་སྐབས་འགན་འཁྲིའི་བསམ་
པ་རང་ཤུགས་སུ་དེ་ཙམ་ཆེ་རུ་ཕྱིན་ནས་ས་གསུམ་དུ་ཉི་ཟླ་ལྟར་གྲགས་པའི་གདན་ས་གསུམ་གྱི་ཡ་གྱལ་རི་བོ་དགེ་
ལུགས་པའི་མ་དགོན་འབྲོག་རི་བོ་དགའ་ལྡན་རྣམ་པར་རྒྱལ་བའི་གླིང་གི་དགེ་བའི་བཤེས་གཉེན་ཆེན་པོ་རྒན་ངག་
དབང་ཆོས་འཕགས་ལགས་ལ་ མིང་ཐོབ་སྟངས་ཐད་བཀའ་འདྲི་ཞུས་པས་ ཁོང་ གིས་ གསུངས་དོན། མིང་
འདོགས་སྟངས་ལ་ཆ་བཞག་ན་གཏེར་རི་འབུམ་ཞེས་འབོད་ན་གོ་རྒྱུ་དེ་ཙམ་ཆེན་པོ་མེད་ཅིང་དེ་ལས་གཏད་རུལ་
འབུམ་ཞེས་བརྗོད་ན་གོ་དོན་དང་མཚུངས་པ་ཡོད་ཅེས་དང༌། ཁོང་གིས་དཔེར་ན། མི་གཞན་གྱིས་ཁྱེད་ཚོའི་
ཡུལ་གྲུར་ཡོད་པའི་མི་རྣམས་ལ་མི་དགའ་བ་སོགས་ཀྱི་རྒྱུར་བྱས་ནས་འབྲས་བུ་མཐུ་གཏད་འཕངས་པ་དེ་བཟློག་
ཆེད་མཆོད་རྟེན་ཚུལ་དུ་བཞེངས་ནས་མཐུ་གཏད་མེད་པ་བཟོ་བའམ་ཡང་ན་མཐུ་རུལ་བའི་ཆེད་བཞེངས་པ་མིན་
ནམ་ཞེས་གསུང་གི་འདུག འོན་ཀྱང་དེར་བསམ་གཞིག་བྱེད་དགོས་པར་སྙམ། །
སྦས་ཤོད་གྲོང་རྟིང་དང་གཡུང་གཉིས་ཀྱི་མཚམས་སུ་ཡོད་པའི་ཡ་མཚན་ཆེ་ཞིང་སྨྲ་བསམ་བརྗོད་ལས་
འདས་པའི་གཏེར་རི་འབུམ་གྱི་གཡས་གཡོན་གང་སར་ས་སྔོག་པ་དང་ས་བརྐོ་བ་སོགས་ལ་སྲུང་སྐྱོང་དང་ཉམས་
གསོ་ཡག་པོ་བྱ་རྒྱུ་ནི་ཡུལ་གྲུ་དེའི་མི་སྣས་འགན་འཁུར་ཐུབ་ན་ཅི་མ་རུང་ཞེས་པའི་ཚིག་གི་སྙན་འཇེབས་མེད་ཀྱང་
སྐུལ་སློང་བཟང་པོ་ལྡན་པའི་ཡི་གེའི་ཕྲེང་བ་ཞིག་འབུལ་བར་ཐལ། མེས་པོ་རྣམས་ཀྱིས་རྣམ་དཔྱོད་ཀྱི་མདའ་མོ་
འཕངས་པ་དང༌། ཐབས་ཤེས་ཀྱིས་ལས་འགོ་བརྩམས་པ། གཏོང་ཕོད་ཡ་རབས་ཀྱི་སེམས་པ་འཆང་བ། བསྐྲུན་
རྒྱུའི་ངལ་བ་དང་དུ་བླངས་པ་བཅས་གནང་བ་ནི་དོན་མེད་ཐོག་བཞེངས་པ་དང་ཐབས་མེད་ཐོག་ལས་ཤིག་
བརྩམས་མེད་པ་ཚིག་ཐག་བཅད་ནས་ཤོད་ཆོག་ལ་ཕྱི་རབས་པ་རྣམས་ཀྱིས་ཉམས་གསོ་བྱ་རྒྱུ་ནི་འོས་བབས་མེད་
པ་ཞིག་ག་ལ་ཡིན། (ཤྭ་རྒྱུག་པ་ནི་ཤྭ་འོད་རྒྱུག་པ་ལའོ)
སྦས་ཤོད་ཀྱི་ར་བ་འགྲོ་སའི་གནས་རི་ཁག་གཅིག་དང་ལྷས་ར་ཁག་གཅིག་གི་མིང་རགས་ཙམ་འཆད་རྒྱུ་
འདི་ལྟ་སྟེ།
སྦས་ཤོད་གྲོང་མགོ་ནས་ཐོན་ཏེ་ར་ཚང་ལ་དང་། ཛམ་ཆད་ལ། ( ཛམ་ཞེས་པ་ནི་གཡང་གཟར་ཡིན་ཡང་
རྡོ་དང་འབྲེལ་བའི་བྲག་རི་དང་མི་འདྲ་བ་སའི་གད་པ་ཆེན་པོར་བརྗོད) དེ་ནས་རིམ་བཞིན་ཁྱུང་ལྡིང་མཐིལ་
དང་། སོག་ར། འདམ་ར། ཟམ་པ་གཉིས་བཅས་བསྒྲལ་ནས་ཐོད་ལའི་ལ་རྩར་སླེབས། (ལ་དེའི་མིང་ལ་ཐོད་
ལ་ཞེས་འབོད་པ་དང་མ་གཞི་ལུང་པ་དེའི་ཕྱོགས་ཡོངས་ལ་མགོ་ཡུལ་ཞེས་པས་ཐོད་པ་ནི་མགོའི་དཔྲལ་ཀོར་ལ་
བརྗོད་ཀྱི་ཡོད་པས་དེར་ཞིབ་འཇུག་བྱ་གཞི་ཆེན་པོ་ཞིག་འདུག་པས་རྗེས་སུ་དོན་གཉེར་ཅན་གྱིས་དཔྱད་པར་ཞུ)
དེ་ཚུན་ཆད་ནི་དཔྱིད་སྟོན་གཉིས་སུ་རུ་བ་སྡོད་ས་ཞིག་ཡིན། ཐོད་ལ་ལ་གྲུ་ཀྱོག་108ཡོད་པ་དང་ལའི་རྒྱུད་དུ་ཆུ་
བོ་དེ་བསང་དུད་ཐུར་ལ་འཕྱུར་བ་ལྟར་རིང་ཐུང་སྤྱི་ལེ་གཅིག་དང་ཕྱེད་ཀ་ལྷག་ཙམ་འཕར་ཡོང་གི་ཡོད་ལ་དེའི་
མིང་དུ་ཐོད་ཆུ་ཞེས་འབོད། དེའི་བརྗོད་དོན་མིའི་ཐོད་པའི་སྒང་ནས་ཆུ་དོན་པ་ཞིག་ཡོད་པ་འཇིག་རྟེན་འདི་རུ་
44



ཤིན་ཏུ་དཀོན་པའི་ཆུ་འཕར་སྟངས་དེ་ནི་ཆུ་ཕྲན་ཆུང་ངུ་མིན་པ་ཆུ་བོ་ཆེ་ཙམ་ཞིག་ཡོད་པ་དེ་ནི་ཕྱིས་སུ་ས་ཆ་དེ་
གར་གོམ་བགྲོད་ཡུལ་སྐོར་ལམ་བུ་གཏོད་ཐུབ་ན་ཡུལ་སྐོར་བས་ཡིད་སྨོན་པའི་ས་ཆ་ཁྱད་པར་ཅན་ཞིག་ཡིན་ལ་
མགོ་ཡུལ་ལུང་པར་ཡུལ་སྐོར་ཐད་མདུན་ལམ་ཆེན་པོ་ལྡན་ཡོད་པ་ནི་སྨོས་མེད་ཅིག་རེད། ད་དུང་ས་གཞི་དེའི་
སྒང་ཐོད་པ་མཚན་འབར་ཞེས་མཚན་མོ་མེ་འབར་བའི་ནོར་བུ་ཡོད་ཅེས་ཤོད་སྲོལ་ཡོད་པ་བཞིན་ས་ཆ་དེ་གར་མི་
རེ་ཟུང་གིས་མཚན་མོ་མེ་འབར་བ་མཐོང་མཁན་ཡང་ཡོད་ཅེས་ཤོད་རྒྱུན་དང་དངོས་སུ་མཐུན་སྙམ། དེ་ནས་ས་
སེར་ལ་ཁར་འབྱོར། དེ་ལ་རུ་བ་སྡོད་ས་སྐྱིད་སྣང་དོད་ཅིང་སྨན་རྩྭ་མང་པོ་འཐུ་རྒྱུ་ཡོད་ལ་ལྷག་པར་དུ་གངས་ལྷ་མེ་
ཏོག་ནི་མགོ་ཡུལ་ས་ཆའི་ནང་གི་མང་ཤོས་དང་ཆེ་ཤོས་ཡིན་ཞེས་བརྗོད་ན་མི་འཐད་པ་མེད། དེ་ནས་འདོད་ཁྲོས་
ལ་བརྒལ་ན་གྲོགས་རྡོ་ལ་རུ་སླེབས། (གྲོགས་རྡོ་ལ་ཞེས་འབོད་དོན་ནི་ཡུལ་པ་བས་རུ་བའི་ནང་དུ་འགྲོ་དུས་མར་
དང་ཕྱུ་ར་སོགས་ཡག་པོ་སྟེར་མིན་དང་དེ་མིན་གྲོགས་ཆེན་པོ་ཡོད་ན་རྡོ་གཡུགས་པ་དེའང་མར་མི་གཟར་བ་དེའི་
སྟེང་དུ་སྡོད་ཅེས་ཤོད་རྒྱུན་ཡོད) དེ་ནས་ལ་རྩེ་ལ་ཁར་འབྱོར། དེ་ནས་སྤྲེལ་གདོང་ཐུར་དུ་བབས་ཏེ་རི་ལྗང་དུ་
སླེབས། དེ་རུ་མིང་འདི་འདྲ་ཞིག་ཡོད་དེ། རི་ལྗང་ཕུར་ལྗང་མདའ་ལྗང་རེད། མོ་འཐག་བཏགས་གཅིག་གིས་
ལུག་བརྒྱ་འཚོ། ཕོ་རྐོ་མཉེད་གཅིག་གིས་རྟ་བརྒྱ་འཚོ། མོ་བལ་འཁེལ་གཅིག་གིས་ནོར་བརྒྱ་འཚོ། ཞེས་འབོད།
དོན་དུ་ས་ཆ་ཡངས་ཤིང་རྒྱ་ཆེ་བས་རྫི་བོས་ཕྱུགས་ཟོག་སྐོང་བསྡུ་བྱེད་མི་དགོས་པར་མིག་གིས་ལྟ་བ་ཙམ་ལས་
ཕྱུགས་གང་དུ་ཡོད་མེད་ཤེས་ཐུབ་ཅེས་པའི་དོན་ཡིན། དེའི་འཁྲིས་སུ་རི་བརྒལ་གཅིག་གི་རྒྱབ་ཏུ་སྡེ་སྐུང་རྒྱབ་
ཅེས་དགོན་པ་ཞིག་བསྐུངས་པ་ཤོད་རྒྱུན་ཡོད་པ་ལྟར་ཚེས་བཟང་དུས་བཟང་ལ་རྔ་རྡུང་བ་དང་དུང་འབུད་པ་
སོགས་གོ་མྱོང་མཁན་ད་ལྟའང་ཡོད། དེ་ནས་རྫ་གདན་ཐུར་དུ་བབས་ནས་ལ་རྩར་འབྱོར། དེའི་ཕ་རོལ་ལ་
འབུར་ཐང་ཤེད་དགོན་ཞེས་པའི་དགོན་པའི་གནས་རི་ཞིག་ཡོད། ས་ཆ་དེ་ནས་ཁྲི་འགུལ་ལུང་པའི་ལུང་སྐེད་དུ་
སླེབས་པས་དང་པོ་ལུང་སྟོད་ཀྱི་མིང་ཁག་གཅིག་ཞུ་རྒྱུ་ཡིན། དེ་ནས་གང་འཚམས་སོང་རྗེས་རྡོ་ཧྲུག་ཁྲ་ཁྲ་མང་
ཞིང་ཁྲ་ཆིལ་ལེར་ཡོད་སར་རྡོ་ཧ་ཆིལ་ཞེས་འབོད་པའི་རྡོ་ཕ་བོང་ཆེ་ཆུང་ཆུ་འཁོར་ཙམ་ཞིག་ཡོད་པས་དེ་ཕྱེད་
གཤག་འཕངས་པ་ཞིག་ཡོད། ཤོད་སྲོལ་ལ་གླིང་རྗེ་གེ་སར་རྒྱལ་པོས་སྲིན་མོ་རྗེས་འདེད་བཏང་བར་གྲགས་པའི་
སྲིན་མོ་རྡོ་དེར་ཐིམ་ནས་གེ་སར་གྱིས་རྡོ་དེ་གཤགས་པའི་ཤུལ་ཡིན། དེར་ལམ་སེང་བཏུལ་མ་ཐུབ་པར་ཆུ་ཕ་རོལ་
དུ་ཤོར་ནས་གེ་སར་རྒྱལ་པོས་མདའ་རྒྱག་ཤུལ་དུ་རིའི་སྐེད་དུ་ཁྲག་དམར་པོ་འཐོར་བའི་ཤུལ་དུ་བྲག་ཀྱང་དམར་
པོ་ཆགས་པ་མཐོང་རྒྱུ་ཡོད། སྲིན་མོ་བཏུལ་ཚར་གྲུབ་རྗེས་ངལ་གསོ་རྒྱག་པ་དང་རྡོ་ཕ་བོང་ཆེན་པོ་གསུམ་སྒྱེད་པུ་
བཙུགས་པར་གྲགས་ཤིང་དེར་ཇ་བསྐོལ་བའི་ཤུལ་ཡིན་ཞེས་ཤོད་རྒྱུན་ཡོད། གངས་ཞབས་ཞེས་པའི་གཞི་བདག་
གངས་ཞབས་གངས་རྐྱང་སྒྲོལ་མ་ཞེས་པའི་གནས་རི་ཞིག་ཡོད། དེའི་ཕྱོགས་སུ་ད་དུང་གནམ་རྫོང་བོན་མི་སྐྲ་
བསླས་ཞེས་པ་ཞིག་དང་མ་བྱན་སོག་ཁྲི་སྐེ་རག་ཅེས་པའི་རི་སྐེད་དུ་དབྱར་ཁ་གནམ་གཤིས་ག་ཚོད་ཚ་ནའང་དེར་
ཁ་བ་བཞུ་མི་འགྲོ་བར་རྟག་ཏུ་ས་ཆ་དེ་གར་གཞན་དང་མི་འདྲ་བར་ཁ་བས་བཀླུབས་པ་མཐོང་རྒྱུ་ཡོད། དེ་ནས་
ནོར་བུ་རི་ནག་མཁར་རྫོང་ཞིག་ཡོད་པ་དེ་རུ་སྤྱི་ལོ་1980ལོར་ནོར་བུ་དགའ་འཁྱིལ་གྱི་གཟུགས་ནམ་མཁའ་ནས་
45



དོན་ཡོང་བ་དང་དེ་ནས་ནོར་བུ་རི་ནག་མཁར་རྫོང་དུ་ཐིམ་འགྲོ་བ་མི་མང་པོས་མཐོང་ཡོད་པས་རྒྱུས་མེད་ལ་
བཤད་ན་ཡིད་ཆེས་དཀའ་བར་གྱུར། འོན་ཀྱང་མཐོང་མཁན་མི་མང་པོ་ད་ལྟའང་བཞུགས་ཡོད། དེ་ནས་གཞུང་
སྨན་ལྷ་མཚན་བརྒྱད་ཅེས་པའི་བྲག་རི་དེ་ཙམ་ཆུང་ངུ་མེད་པ་སྨན་བླ་བདེ་གཤེགས་བརྒྱད་ཀྱི་གནས་རིར་གྲགས་
པའི་བྲག་རི་བརྒྱད་ཡོད་པས་ཆ་རྒྱུས་ཡོད་མཁན་གྱིས་བལྟས་པ་ཙམ་གྱིས་ངོ་མཚར་ཞིང་རང་དབང་མེད་པ་དད་
པར་ཡང་འཁྲུངས་སྲིད། ད་ནས་ཁྲི་འགུལ་ལུང་སྨད་དུ་ཤོད་རྒྱུ་ཡིན། དང་པོ་སྲུང་ལྷས་ཞེས་པའི་ལྷས་ར་ཤིན་ཏུ་
ཆེན་པོ་ཞིག་ཡོད་པས་དེར་རྔ་དཔྱང་བསྟན་པ་རྒྱལ་མཚན་གྱི་གནས་རི་ཞིག་ཡོད་ལ་ཁྲི་འགུལ་ལུང་པའི་ནང་གི་ས་
ཆ་སྐྱིད་ཤོས་དང་། རྒྱ་ཆེ་ཤོས། གུ་ཡངས་བ། སྐྱིད་སྣང་དོད་བ། དགའ་སྣང་འཕེལ་ཤོས། སྤྲོ་སྣང་སྟེར་ཆེ་ཤོས་
སོགས་ཀྱི་ལྷས་ར་ཤིན་ཏུ་ཡ་མཚན་ཆེ་བ་ཞིག་ཡོད། ས་ཆ་དེའི་ཕྱོགས་གང་སར་རི་མགོ་སྤང་ལྗོངས་གཡུ་ཡིས་
བརྒྱན་པ་དང་། རི་སྐེད་གདོད་མའི་ནགས་ཚལ་གྱིས་བཀླུབས་པ། རི་རྩར་ཆུ་ཕྲན་ཤང་ཤང་དུ་རྒྱུག་པ། རི་
སྡེབས་གང་སར་རྩྭའི་ལོ་མ་ལྡེམ་ལྡེམ་གཡོ་བཞིན་པ་མཐོང་རྒྱུ་ཡོད། ཨེ་མ། ས་ཆ་འདི་གར་འབར་འབུར་མེད་
པའི་ཐང་སྡེར་སྟེང་། གཡང་དཀར་ནོར་ལུག་གྲངས་མེད་རྣམས། རང་རང་འདོད་པའི་རྩྭ་ཆུར་རོལ། འབྲི་
གཡག་གྲྭ་པ་དེ་དག་གིས། དཔའ་རྒོད་ངར་བའི་ངར་སྒྲ་སྒྲོག རུ་བ་གནས་མོ་དེ་དག་གིས། དཀར་ཆུར་རོལ་
བའི་བྱ་ལས་བརྩམས། ཨ་ཙིརུ་བའི་མཚར་སྣང་ལ། ཞེས་དང་རུ་བ་རྣམས་དཀར་ཆུར་རོལ་བཞིན་ཡོད་ལ་
ཞོགས་པ་དང་དགོང་མོ་འོ་མ་འཇོ་སྐབས་ལྷས་ར་དེ་རུ་རི་དྭགས་གནའ་བ་སོགས་མིའི་འཁྲིས་སུ་བཅར་ཡོད་པ་མ་
ཟད་ཚ་སྟེར་ནའང་སྐྲག་སྣང་མེད་པར་ཟ་གི་ཡོད། རི་ཀླུང་རྒྱ་ཆེ་ཞིང་སྤང་ལྗོངས་གང་སར་ཁྱབ་ནས་ཡོད། བར་
རི་བཟི་མི་སྒོམ་ལྷས་སུའང་རིའི་སྐེད་པར་ནགས་ཀྱིས་བརྒྱན་པ། རི་སྟོད་སྤང་གིས་བརྒྱན་པ། རི་སྨད་ཐང་གིས་
བརྒྱན་པ་ཞིག་ཡོད། དེ་ནས་ཧུབ་ཧུབ་ཅེས་པའི་ས་ཆ་ཞིག་ཡོད་པར་ཤོད་སྲོལ་དུ་དང་པོ་བྲག་རི་ཆེན་པོར་སྒོ་ཆེན་
བརྒྱབ་པ་ལྟར་ཡོད་པས་རའུ་ཤོད་རི་རྩ་ཚང་གི་སྒོམ་རྒྱུད་ཡིན་པའི་རྒྱ་མཚོ་ལྦ་ལ་ཧ་དང་ལྕགས་རྟ་ལ་གོང་དགོན་པ་
གཉིས་རྩལ་འགྲན་ངོམས་རྒྱུའི་ཁ་འཆམ། གཅིག་གིས་རྡོ་སྒོ་ཆེན་པོ་དེ་འབྱེད་རྒྱུ་དང་གཅིག་གིས་རྡོ་སྒོ་ཁ་རྒྱག་
རྒྱུའི་དམ་བཅས། ཁོང་གཉིས་པོས་གཏོར་མ་རེ་ཁུར་ནས་རྩལ་འགྲན་འགོ་ཚུགས། རྒྱ་མཚོ་ལྔ་ལ་ཧས་ཡིད་
གཉིས་ཐེ་ཚོམ་མེད་པར་བླ་མ་ཡི་དམ་ལ་གསོལ་བ་བཏབ་ནས་བྲག་སྒོ་ཆེན་པོ་དལ་པོའི་ངང་ཁ་ཕྱེ་ཡང་ལྕགས་རྟ་
དགོན་པས་བྲག་སྒོ་ཆེན་པོ་ཁ་རྒྱག་མི་ཐུབ་པར་ལུས་པས་ལྕགས་རྟ་དགོན་པས་རང་དབང་མེད་པར་སྒོམ་པ་རྒྱ་
མཚོ་ལྔ་ལ་ཧར་བྲག་སྒོ་དེ་ཁ་རྒྱག་རྒྱུའི་ཞུ་བ་འབུལ་སྐབས་ཁོང་གིས་ལྕགས་རྟ་དགོན་པའི་བླ་མའི་ཕྲེང་བ་ཚུར་
བླངས་ནས་མདོ་འཛིན་བཅུ་མ་གཏོགས་ཕྲེང་བ་ཚང་མ་བྲག་སྒོ་དེའི་ཁ་རུ་བླུགས་ཀྱང་གསུམ་ཕྱེད་གཅིག་ཙམ་མ་
གཏོགས་ཁ་བརྒྱབ་མེད། ཁ་ཡག་པོ་མ་བརྒྱབ་ན་ལྕགས་རྟ་དགོན་པར་གནོད་པ་དང་ཁ་ཕྱེ་མ་ཐུབ་ན་མགོ་ཡུལ་
དགོན་པར་གནོད་པ་ཡོང་གི་ཡོད་ཚུལ་བཤད། དེའི་གཡས་གཡོན་དུ་ནགས་ཚལ་གྱིས་བརྒྱན་ཅིང་ཆུ་ཀླུང་དྭངས་
ཤིང་གཙང་བ་ཞིག་དང་མཁའ་རླུང་ཤིན་ཏུ་གཙང་བ་ཞིག་ངང་ངང་ཤུགས་ཤུགས་ཐོག་རྡུབ་ཐུབ། དེ་ནས་རི་ཆེན་
ཞིག་གི་མཚམས་སུ་འབྱོར། རི་དེ་ནི་འདམ་འདོམ་ཐང་སྟོང་རྒྱལ་པོ་ཞེས་པའི་གནས་རི་ཞིག་ཡིན། དེ་ནས་མར་
46



ཕྱིན་རྗེས་ཤུག་ཤིང་སོགས་ཤིང་ནགས་སྟུག་པོ་ཡོད་ཅིང་དེ་ལྷས་རའི་དཀྱིལ་དུ་རྡོ་ཕ་བོང་མགོ་གཏུག་ཅེས་པའི་རྡོ་
ཕ་བོང་གཉིས་མགོ་བོ་ཐུག་ཅིང་དེའི་ཞབས་སུ་འགྲོ་ན་འགྲོ་ཐུབ་པ་ཞིག་ཡོད། རིའི་གསེབ་ཏུ་ཆུ་ཕྲན་ཞིག་བབས་
ཡོང་གི་ཡོད་པས་དེའི་མིང་ལ་གསེར་ཆུ་ཁ་ཞེས་འབོད་ལ་དེའི་བརྗོད་དོན་ནི་ཆུ་དེའི་བྱེ་མའི་ནང་གསེར་འོད་ཆེམ་
ཆེམ་འཕྲོ་བའི་བྱེ་གསེར་མང་པོ་མཐོང་རྒྱུ་ཡོད་སྐད། ལྷས་རའི་མཇུག་ཏུ་ཤྭ་བ་ཆུ་ནག་ཅེས་པའི་ཆུ་ནག་པོ་ཞིག་
ཡོད་པས་དེར་གྲྭ་བའི་ཆུ་འཐུང་ས་ཡང་ཡིན་ཞེས་ཤོད་རྒྱུན་ཡོད། །
གོང་གསལ་སྦས་ཤོད་གྲོང་ཚོའི་རུ་བ་འགྲོ་ཡུལ་ཡིན་ལ་ཁྲི་འགུལ་ལུང་པ་ཞེས་པའི་དོན་ཡང་ཡོད་དེ་རུ་བ་
འགྲོ་སའི་ལུང་པ་དེར་མགོ་ཡུལ་གྱི་ལུང་པ་གཞན་དང་མི་འདྲ་བ་ས་ཆ་གུ་ཡངས་ཤིང་འབར་འབུར་མེད་པ་ཐང་བདེ་
ཞིང་རྩྭ་ཆུ་ཤིན་ཏུ་འབེལ་བ། མི་བརྒྱ་སྟོང་ཁྲི་ཙམ་ས་ཆ་དེར་སླེབས་ན་ཤོང་ཐུབ་པ་དང་ཚང་མར་སྐྱིད་སྣང་ཆེན་པོ་
ཆགས་ནས་མི་ཁྲིའི་སེམས་སུ་གཡོ་འགུལ་ཆེན་པོ་ཐེབས་ཀྱི་ཡོད་པས་ལུང་པ་དེ་ལ་ཁྲི་འགུལ་ཞེས་མིང་དུ་འབོད། །
ཡུལ་དེ་གར་རི་བོ་མཐོ་ཞིང་མི་ལོ་སྟོང་ཕྲག་མང་པོར་གངས་བཞུ་མ་མྱོང་བའི་གངས་རི་དུང་གི་མཆོད་རྟེན་
བསྒྲིགས་པ་ལྟ་བུའི་དབུས་སུ་སྲ་ཞིང་མཁྲེགས་པའི་བྲག་རི་དང་། མཛེས་ཤིང་དྲི་ཞིམ་འཐུལ་བའི་མེ་ ཏོག་
ནགས་ཚལ་གྱིས་བརྒྱན་པའི་སྔོ་ལྗང་སྤང་རི་དང་གཡའ་རི་སོགས་མཐོ་ལ་བགྲང་བས་མི་ལང་པ་ཞིག་ཡོད། ནམ་
མཁའ་སྔོ་ཞིང་ས་གཞི་གཙང་བ་དང༌། རླུང་བསིལ་ཞིང་ཚ་བ་མེད་པ། ཆུ་ཞིམ་ལ་ཟས་ཀྱི་རོ་བཅུད་ཆེ་བ་ཞིག་ཡོད་
ལ་དེ་བཞིན་དུ་བདག་ཏུ་བཟུང་བའི་ཤེད་ལྡན་སྒོ་ཕྱུགས་འབྲི་གཡག་དང་། གཡང་དཀར་ལུག་ཁྱུའི་སྐར་ཚོགས།
སྤུ་གྲ་ལེགས་པའི་མཛོ་དང་རྟ་དྲེལ་སོགས་དང་བདག་ཏུ་མ་བཟུང་བའི་རི་དྭགས་གནའ་བ་དང་། གླུ་བ། ཤྭ་བ་
སོགས་རི་དྭགས་ཀྱིས་ཀྱང་གནས་དེར་ཅི་དགར་རྩྭ་ཆུར་རོལ་བཞིན་ཡོད་པས་དེ་ནི་མི་རྣམས་ཀྱིས་བལྟས་པ་ཙམ་
གྱིས་གདོད་མའི་རྣམ་པ་མངོན་པའི་ངང་ཚུལ་ལས་མ་འདས་སོ། །སྦས་ཤོད་གྲོང་གི་ཆུ་བོའི་ཕ་རོལ་དང་ལྷ་དབང་
སྟག་རི་རྔམས་པའི་ཤོད་དུ་དུད་ཚང་ཁ་ཤས་ཡོད་པ་དེ་དག་ལ་འཇགས་གྲོང་ཞེས་འབོད་དེ་གནའ་སྔ་མོ་སྔ་མོའི་
དུས་སུ་དེར་གྲོང་ཚོ་མ་ཆགས་པར་དུས་གང་འཚམས་སོང་རྗེས་དེར་གྲོང་པ་གཏན་འཇགས་ཆགས་པའི་ཕྱིར་ན་
འཇགས་གྲོང་ཞེས་བརྗོད་པར་སྙམ། །
སྔ་མོའི་སྦས་ཤོད་གྲོང་དུ་ཡོད་པའི་དུད་ཚང་གི་མིང་ནི་འདི་ལྟ་སྟེ། ཡར་ཁང་ཚང་། ཕི་ཁང་ཚང་། གཡུང་
ཡར་ཁ་ཚང༌། གཡུང་ཕེ་ཁ་ཚང་། གྲོང་སྟོད་ཚང་། གྲོང་སྨད་ཚང་། ཡར་ཐང་ཚང་། ཡར་ལོ་ཚང་། སྐྱིད་ལོ་
ཚང་། བར་གྲོང་ཚང་། སྤང་གསར་ཚང་། ཁང་གཉའ་ཚང་། ཆུ་ཤོད་ཚང་། འགག་རོང་ཚང་། རི་རྩ་ཚང་།
རི་ཞབས་ཚང་། བར་ཐང་ཚང་། འཇགས་གྲོང་ཚང་། ཤྭ་རྩ་ཚང་། མི་
མཐོ་བའི་ལ་དང་ཡངས་པའི་ཀླུང་། གནས་ཀྱི་རི་དང་བླ་ཡི་མཚོ།
གང་ལ་གང་འཚམས་དེར་འཛོམས་པས། བཅུད་ལྡན་ལུང་འདི་ཨེ་མ་རྨད།
3. མདའ་ཤོད་ནི་རའུ་ཤོད་དང་སྦས་ཤོད་ཀྱི་བར་དུ་ཡོད་པའི་གྲོང་པ་ཞིག་ཡིན། མདའ་ཤོད་དེ་ལ་ཁག་
གཅིག་གིས་མདའི་ཤུབས་དང་མཚུངས་པས་མདའ་ཤུབས་འབོད་མཁན་ཡང་ཡོད། དང་ཐོག་གྲོང་ཚོ་དེའི་



གཞོགས་གཅིག་ལ་དུག་མཚོ་ཆགས་ཡོད་པ་དེར་གེ་སར་རྒྱལ་པོས་མདའ་ཞིག་འཕངས་ནས་དུག་མཚོ་བཤངས་
པས་མིང་ལ་མདའ་ཤོད་ཅེས་བརྗོད་སྲོལ་མཆིས། གྲོང་པ་དེར་ཆར་ཆུ་ཤིན་ཏུ་འབེལ་ཞིང་རྒྱབ་རི་ནགས་ཀྱིས་སྡུག་
པ་ཞིག་ཡོད། མདའ་ཤོད་བྱིས་ར་ཁ་པ། བྱིས་སྤུ་སློ་མ་གང་། ཅེས་ཤོད་རྒྱུན་ཡོད། གོ་དོན་ནི་མདའ་ཤོད་བ་ཁ་
མང་པོ་ཡོད་ཅེས་པའི་དོན་ཡིན། མདའ་ཤོད་གྲོང་གི་ལྷོ་ནུབ་ཏུ་རུ་བ་འགྲོ་ཡུལ་ཁག་གཅིག་གི་མིང་ཡ་མཚན་ཅན་
ཞིག་ཡོད་པ་འདི་ལྟ་སྟེ། མ་སྐྱུར་ཞེས་པའི་རུ་བ་སྡོད་ས་ཞིག་ཡོད་པ་དེར་རྩྭ་དང་རྩི་ཤིང་སྣ་ཚོགས་ཀྱིས་ཁེངས་ཤིང་
གཡས་གཡོན་དུ་རང་བཞིན་ལྷུན་གྱིས་གྲུབ་པའི་བཀྲ་ཤིས་ཆུ་ཕྲན་མང་པོས་བརྒྱན་པས་མཛེས་ལྗོངས་འདིར་དགེ་
མཚན་འཕར་མར་སྦྱིན་བཞིན་མངོན། ཨེ་མ་ཤར་ཕྱོགས་སུ་གཡུ་ཡི་མཎྜལ་བཤམས་འདྲའི་རང་བྱུང་གི་བྲག་རི་
སྔོན་པོས་བརྒྱན་ཅིང་ལྷོ་ཕྱོགས་སུ་རང་རྒྱལ་འགོག་སྙོམས་བའི་གཉིས་སྟོང་ལ་རྩེ་གཅིག་ཏུ་མཉམ་པ་གཞག་འདྲའི་
ལྷའི་དགེ་བསྙེན་རིན་ཆེན་དབང་ཕྱུག་ཆེན་པོའི་བཞུགས་གནས་བྲག་ཆེན་རྩེ་མོ་ལས་སངས་རྒྱས་བསྟན་པའི་དབུ་
འཕང་དགུང་ལ་བཏེགས་དང་མཚུངས་པ། ནུབ་ངོས་སུ་གངས་རི་དང་། སྤང་རི། བྲག་རི་སོགས་ཀྱིས་བསྐོར་
བའི་མཐོང་ན་ཡིད་དབང་འཕྲོག་ཅིང་བལྟས་ན་སྣང་བ་སྐྱིད་པའི་ལྷ་དབང་སྟག་རི་རྔམས་པའི་བླ་མཚོ་གཡུའི་མུ་
མེན་མཚོ་དང་། སེར་པོ་གསེར་ལས་གྲུབ་འདྲ་མར་ཁུ་མཚོ། གནམ་སྔོན་མདོག་དང་མཚུངས་པའི་སྐྱུར་ཁུ་མཚོ་
གསུམ་གྱི་ཆུ་རྒྱུན་ཆུ་ཕྲན་དལ་དུ་བབས་པའི་སྒྲ་ཤང་ཤང་དུ་གྲགས་པ། བྱང་ཕྱོགས་སུ་སྤྲིན་དཀར་དགུང་ལ་
བསྙེགས་བཞིན་ཚོ་དྲུག་ལུང་པའི་ཡུལ་ལྷ་ལྷ་ཆེན་ཚངས་པ་དཀར་པོའི་སྲས་ལྷ་དབང་སྟག་རི་རྔམས་པའི་བཞུགས་
གནས་ཡིན་ཞིང་། བླ་མཚོའི་གཡས་གཡོན་དུ་སྤང་ལྗོངས་ཡངས་ཤིང་རྒྱ་ཆེ་ལ་རྩྭ་རིགས་སྣ་ཚོགས་དང་མེ་ཏོག་
གང་སར་ཁྱབ་ཅིང་དེ་ཁུལ་དུ་འབྲི་གཡག་དང་མཛོ་ཕོ་མོ་སོགས་བག་ཡངས་སེམས་བདེའི་ངང་རྩྭ་ཆུར་རོལ་བཞིན་
ཡོད། ཐོས་འཛིན་དབང་པོ་ཅིག་ཅར་འཕྲོག་པའི་བྱིའུ་ཆུང་འཇོལ་མོ་དང་བྱ་རིགས་གཞན་དག་གི་སྐད་སྙན་དང་།
བདག་མེད་སྲོག་ཆགས་གནའ་བ་ཁྱུ་དང་ཁྱུ་བྱས་ནས་རྩྭ་ཆུར་སེམས་ལྷོད་བག་གཡེང་ངང་རོལ་བཞིན་ཡོད་ལ་སྒོམ་
ཤིང་འཕྱི་བ་དང་། བློ་རིག་ལྡན་པའི་རིའི་བོང་བུ་སོགས་རྩེད་འཇོར་རོལ་བཞིན་ཡོད་པ་མཐོང་རྒྱུ་ཡོད། གོང་
གསལ་བླ་མཚོ་གསུམ་གྱི་མིང་ཡང་ཐོབ་ཚུལ་འདི་ལྟ་སྟེ། མདོག་མར་ཁུ་དང་འདྲ་བས་ན་མར་ཁུ་མཚོ་དང་།
མདོག་སྐྱུར་ཁུ་དང་འདྲ་བས་ན་སྐྱུར་ཁུ་མཚོ། གཡུ་ཡི་མུ་མེད་མཚོ་ནི་ཁ་དོག་གཡུ་དང་མཚུངས་ཤིང་རྒྱ་ཆེའམ་མུ་
མཐའ་མེད་པས་ནས་གཡུ་ཡི་མུ་མེད་མཚོ་ཞེས་འབོད། མདོར་ན་ས་ཆ་དེ་གར་དུང་ལྟར་དཀར་བའི་ལོ་མང་
བསགས་པའི་གངས་རི་དང་། མ་བཅོས་ལྷུན་གྱིས་གྲུབ་ལ་དྭངས་ཤིང་གཙང་བའི་མཚོ་དང་མཚེའུ། དར་དཀར་
ཐུར་དུ་དཔྱང་པ་ལྟར་གྱི་རྦབ་ཆུ། ཚང་ཚིང་ལོ་འདབ་སྟུག་པའི་གདོད་མའི་ནགས་ཚལ། སྔོ་ལྗང་གོས་ཀྱིས་
བཀླུབས་པའི་སྤང་ལྗོངས། དྭངས་ཤིང་གསལ་ལ་ཉག་ཉོག་བྲལ་བའི་ཆུ་ཀླུང༌། མིག་ལམ་དུ་མཛེས་ཤིང་ངལ་གསོ་
བའི་གཡུ་ཡི་གཞོང་པ་ལྟར་གྱི་ལྷས་ར། རྩིད་རྒྱུད་བཟང་ལ་གཟུགས་སྟོབས་ཆེ་བའི་འབྲི་གཡག ཟིལ་རྔམ་ཆེ་ལ་
སྐད་སྒྲ་འབྲུག་ལྟར་གྲགས་པའི་འདོགས་ཁྱི། ས་གཤིས་འཇམ་ཞིང་གྱ་གྱུ་ལྡན་པའི་བགྲོད་ལམ་ལས་འབྱུང་ཁམས་
གདོད་མའི་རང་སོར་སྟེར་བའི་སྣང་བ་སྦྱིན་ངེས། ( ས་ཆ་དེ་གར་མ་སྐྱུར་ཞེས་བརྗོད་དོན་ནི་ཐོག་མ་དེ་ཁུལ་དུ་རུ་
48



བ་འགྲོ་མཁན་མེད་ཀྱང་བླ་མཚོ་གསུམ་པོ་མཇལ་མཁན་གྱིས་ཕྲུ་གུ་འཁྲིད་ནས་འགྲོ་སྐབས་ཕྲུ་གུ་མ་བསྐྱུར་བའམ་
མ་བརླག་པར་ཁྲིད་དགོས་ཞེས་འབོད་པའི་མིང་ནས་བྱུང་བར་གྲགས) དུད་ཚང་གི་མིང་ནི་ཡར་ཁ་ཚང་དང་། ཕི་
ཁ་ཚང་། ས་ཀོང་ཚང་བཅས་སོ། ། –
ཆུ་རྩི་ལུང་པའི་སྐོར་རགས་བསྡུས།
ཆུ་རྩི་ལུང་པ་ནི་མགོ་ཡུལ་བའི་རུ་བ་འགྲོ་ས་གལ་ཆེན་ཞིག་ཡིན་ལ་དེར་ས་བཅུད་དང་རྩི་བཅུད་ཤིན་ཏུ་
ལེགས་ཤིང་རུ་བ་རྣམས་དཀར་ཆུ་འབེལ་པོ་ཡོད་པའི་ལུང་པ་ཁྱད་པར་ཅན་ཞིག་ཡིན་པ་མ་ཟད་ལྷག་པར་དུ་ཡུལ་
གྲུ་ཀུན་གྱིས་གཙིགས་ཆེན་བྱེད་པའི་དབྱར་རྩྭ་དགུན་འབུ་དང་ཨ་བི་ཁ་སོགས་སྐྱེས་ཡུལ་བཟང་ཞིང་ལུང་པ་གཞན་
དང་མི་འདྲ་བའི་ཐོན་ཁུངས་ཤིག་ཡོད། ཆུ་རྩི་ལུང་པའི་དབྱར་རྩྭ་དགུན་འབུ་སྦོམ་ཞིང་ཚོས་གཞི་སེར་པོ་ཡོད་
སྟབས་ཚོང་པ་རྣམས་ཀྱིས་དགའ་པོ་བྱེད་པའི་རྩ་ཆེའི་ཚོང་ཟོག་ཅིག་ལ་བརྩི་གི་ཡོད་ལ་ཨ་བི་ཁ་སོགས་རྡོག་པོ་ཆེ་
ཞིང་སྨན་རིགས་མང་པོ་ཡོད་པའི་ལུང་པ་ཞིག་ཡིན། (ཆུ་རྩི་ནི་ཆུ་ཚན་ལ་བརྗོད) ལུང་པ་དེའི་ས་མིང་རགས་
ཙམ་འཆད་ན། དང་པོ་རྒྱ་བོ་ཤོད་ནས་ནགས་གསེབ་ཏུ་ཆུ་ཚོད་ཕྱེད་ཀ་ཙམ་ཕྱིན་ན་ཛམ་སྒ་རི་ཞེས་པའི་ས་ཆར་
འབྱོར། དེ་ནས་མུ་མཐུད་ནགས་ཤིང་གཞན་མེད་ཀྱང་ཤུག་ཤིང་སྣ་ཚོགས་ཀྱི་ཁྲོད་ནས་ཆུ་ཚོད་ཕྱེད་ཀ་ཙམ་ཕྱིན་
ན་ཤུག་པ་ར་ར་ཞེས་པའི་ས་ཆར་འབྱོར། དེ་ནས་མགོ་ཚུགས་ཏེ་ཆུ་རྩི་ལུང་པའི་ས་ཆ་གང་སར་དབྱར་རྩྭ་དགུན་
འབུ་མ་སྐྱེས་པའི་ས་ཧ་ལམ་མེད། དེ་ནས་ཆུ་ཚོད་སྐར་མ་40ལྷག་ཙམ་ཕྱིན་ན་བྱེ་མ་གི་གུ་ཞེས་པའི་ས་ཆར་
སླེབས། དེ་ནས་རིམ་བཞིན་ཤྭ་བ་ར་རྩ་དང་དེ་ནས་པད་ཐང་། དེ་ནས་གླང་མ་འོ་འོ། དེ་གར་གླང་མ་ཤིང་གིས་
ཁེངས་ནས་ཡོད་ལ་རྩྭ་ཆུ་དེ་བས་འབེལ་བ་ཞིག་ཡོད། དེ་ནས་གླང་མ་འོ་རོག དེ་ནས་ཆུ་ཚོད་གཅིག་ཙམ་སོང་ན་
ཆུ་རྩི་ཁར་སླེབས། དེ་རུ་ཆུ་ཚན་ཞིག་ཡོད་པ་དེ་ནི་ཕྱུགས་ཟོག་སོགས་ལ་ཚྭའི་ཚབ་ཏུ་བཏུང་བ་ལས་མི་ལ་ཕན་
པའི་ལོ་རྒྱུས་སོགས་མེད་པར་སྙམ། དེ་ནས་ཆུ་ཚོད་གཅིག་ཙམ་ཕྱིན་ན་རྒྱ་རི་ལུང་པ་དང་དེ་ནས་བྱང་ལུང་པ། དེ་
ནས་ཆུ་ཚོད་ཕྱེད་ཀ་མན་ཙམ་ཕྱིན་ན་འབུམ་ལྷར་འབྱོར། དེ་ནས་བོང་ཝ་ལྷས་དེ་ནས་ལྷ་ཀོང་ལྷས་རར་འབྱོར།
ས་ཆ་དེ་ཆུ་རྩི་ལུང་པའི་ནང་གི་ས་ཆ་སྐྱིད་ཤོས་དང་། རྒྱ་ཆེ་ཤོས། གུ་ཡངས་ཤོས། དབྱར་རྩྭ་དགུན་འབུ་སོགས་
སྔོག་འཐུ་བྱ་ཡུལ་ཡག་ཤོས་ཤིག་ཡིན། དེ་ནས་རིམ་བཞིན་སོང་ན་རས་ཁྲ་དང་། དེ་ནས་རྒྱ་མཚན། དེ་ནས་མེ་
ཏོག་ལྷས་ཞེས་པར་འབྱོར། དེའི་གཡས་གཡོན་དུ་རྩྭ་ཆུ་འབེལ་ཞིང་རྩྭ་དེ་རིགས་བཅུད་ཤིན་ཏུ་ཆེ་བའི་དབྱར་རྩི་
ལས་གྲུབ་པའི་རྩྭ་ཤ་སྟག་ཡིན་པས་བཞོན་མའི་འོ་མ་ཡང་གསེར་མདོག་ཅན་གྱི་ཆུ་ལྟར་མཐོང་རྒྱུ་ཡོད། དེ་ནས་ལ་
ཆུང་བརྒལ་ནས་སྐྱ་ཀ་ཐང་ཞེས་པར་འབྱོར། དེ་ནས་བཙན་ཁུག་འགྲོ་ས་ནས་ཕྱིན་ན་བྱ་ར་ཟེར་ཞེས་པའི་ཚུན་
ཆད་དུ་འགྲོ་སྲོལ་ཡོད། ལ་ལུང་བརྒལ་ཏེ་སྐྱ་ཀ་ཐང་ནས་ལུང་པ་གཞན་ཞིག་ཏུ་ཕྱིན་ན་ཕག་ར་བ་ཞེས་པའི་ས་ཆར་
འབྱོར། དེ་ནས་རིམ་བཞིན་ཕྱིན་ན་ཟམ་པ་ཞིག་ཡོད་ལ་འདུན་རའི་མཚམས་སུ་འབྱོར། དེ་ནས་རྔུལ་ཆུ་རྒྱུད་
དང་མགོ་ཡུལ་ལུང་པའི་འདྲེས་མཚམས་སུ་སླེབས་པར་བཤད།
49



མགོ་ཡུལ་ཚོ་དྲུག་གྲོང་རྡལ་དང་མཛོ་སྒང་དབའ་སྟོད་གྲོང་སྡེ་དབར་གྱི་ལུང་པའི་ཕན་ཚུན་སྐོར། །
ཆུ་རྩི་ལུང་པའི་ཆུ་བོ་རྫ་ཡུལ་ཕྱོགས་སུ་འབབ་བཞིན་ཡོད་པ་དང་བཙན་ཁུག་ལུང་པའི་ཆུ་བོ་ནི་མཛོ་སྒང་
ཕྱོགས་སུ་འབབ་ཀྱི་ཡོད། ལུང་པ་དེ་གཉིས་བར་རི་བོ་ཞིག་གིས་ཆོད་སྟབས་གནའ་སྔ་མོའི་དུས་སུ་ལུང་པ་སོ་སོས་
བདག་སྤྱོད་བྱས་པ་ལས་གྲོང་སྡེ་ཕན་ཚུན་དབར་ལབ་གླེང་བྱུང་གི་ལོ་རྒྱུས་མེད། དེ་ནས་ལོ་རབས་བཞི་བཅུ་པའི་
ནང་དུ་དབལ་སྟོད་རོགས་པ་ཚང་གི་གཙོ་རྒན་གཡུང་དྲུང་རྣམ་རྒྱལ་གྱིས་བཀའ་ཤོག་ཡོད་ཟེར་ནས་མགོ་ཡུལ་བའི་
ཆུ་རྩི་ལུང་པའི་ནང་དུ་རུ་བ་ཡོང་ཡོད། རུ་བ་ཆུ་རྩི་ལུང་པའི་ནང་ཡོང་བས་ཚོ་དྲུག་གི་གཙོ་རྒན་དགྲ་འདུལ་དང་
ངག་དབང་གཉིས་པོས་ཁོང་ཚོའི་རུ་བ་གང་བྱུང་དུ་ཡོང་མི་ཆོག་པའི་གནས་ལུགས་བགྲངས་ནས་ཁྱོད་ཚོའི་བཀའ་
ཤོག་གོ་ཆོད་པ་དེ་ལྟར་ཡོད་ན་དཔའ་ཤོད་རྫོང་ཁོངས་དང་འཁྲུངས་ཡུལ་ས་ཁོངས་ལའང་རྩྭ་ཟ་བ་མི་འགྲོ་བ་ཅི་
ཡིན། ཁྱོད་ཚོས་གལ་སྲིད་མུ་མཐུད་རུ་བ་ཆུ་རྩི་ལུང་པའི་ནང་ཡོང་དགོས་ན་རྩྭ་རིན་འཇལ་དགོས་ཞེས་བཤད་
པར་བརྟེན་གཙོ་རྒན་གཡུང་དྲུང་རྒྱལ་གྱིས་འདི་དོན་ཆུང་ཡིན་པས་རྩྭ་རིན་ཕྲན་བུ་འཇལ་བ་ལ་ངལ་བ་མ་བྱེད་
ཅེས་ཁོང་ཚོའི་རུ་བ་ཡོང་མཁན་རྣམས་ལ་མངགས་སྐུལ་བྱས་པས་བཅིངས་འགྲོལ་མ་བཏང་བར་རྩྭ་རིན་འཇལ་བ་
རེད་ཅེས་འཁོད་འདུག །
4. གླང་འཕྲང་གྲོང་གི་གྲོང་འགོར་འབུམ་མགོ་ཞེས་པའི་
རི་ཆུང་ངོ་མཚར་ཅན་ཞིག་ཡོད། གླང་འཕྲང་ཞེས་བརྗོད་དོན་ནི་
ཐོག་མར་མི་ཞིག་ཡར་ཡོང་དུས་འཕྲང་གི་འགྲམ་དུ་གླང་ཞིག་འཕྲད་
པས་གླང་འཕྲང་ཞེས་འབོད། གླང་འཕྲང་བ་ནི་གླང་རྒན་ཕི་འདིག་
ཅེས་ཤོད་སྲོལ་ཡོད། དོན་ནི་སྒྱིད་ལུག་ངན་པར་བརྗོད་པར་སྙམ།
གླང་འཕྲང་ལུང་པ་ནི་ཕྱོགས་བཞིར་སྲུང་མཁན་ཁྱད་པར་ཅན་རེ་
ཡོད་དེ་བྱང་དུ་འབུམ་མགོ་ནི་འབུམ་དུམ་པ་བཅུ་གཉིས་གནས་
པའི་གནས་ རི་ ཡིན་ཞེས་ཤོད་སྲོལ་ ཡོད་ པ་ དང་ འབུམ་ མགོའི་
འདབས་སུ་དེ་སྔོན་གཤིན་པོ་དུར་སྐྱེལ་བྱེད་སྲོལ་ཡོད་པ་དེ་ནི་དེ་
སྔོན་ཚོ་དྲུག་ གི་ཡུལ་སྨད་གྲོང་པ་ ཁག་ གཅིག་གིས་དེར་ སྐུ་ཕུང་
བསྐྱལ་ནས་བྱ་གཏོར་བྱེད་སྲོལ་ཡོད་ཅེས་ཤོད་ཀྱི་ཡོད། ལྷོར་ ཤྭ་
ལུང་གཉིས་ཡོད་པ་ནི་སྦྲུལ་ནག་ཐུར་དུ་རྒྱུག་པ་ལྟ་བུའི་མཚོན་
རྟགས་ཡིན་ཞེས་ཤོད་ཀྱི་ཡོད། ནུབ་ཏུ་ནགས་རིས་ཁེངས་པ་དང་
ཤར་དུ་གཙང་ཆུས་བཅད་པ་དེ་གྲོང་ཚོ་དེའི་མ་བཅོས་ལྷུན་གྱིས་ ་
བློ་བཟང་ཆོས་འཕེལ།
གྲུབ་པའི་ཆགས་ཚུལ་ཡིན་པར་བཤད། གླང་འཕྲང་གི་ཕ་རོལ་དུ་ལམ་ལྷས་ཞེས་པ་ཆུ་མིག་སྣ་ཁ་མང་པོ་བབས་
50



པའི་རི་མ་ཐང་གི་ས་ཆ་ཞིག་ཡིན། ལམ་ལྷས་ཞེས་པ་ནི་རྫོང་གི་འགྲོ་ལམ་རྒྱུད་དུ་ལྷས་ར་ཞིག་ཡོད་པས་དེ་ལྟར་
བརྗོད། དེ་ནས་མར་སྐར་མ་ཁ་ཤས་ཕྱིན་ན་སྒོ་སྒྱུར་ཐང་ཞེས་པར་འབྱོར། ( སྒོ་སྐྱུར་ཐང་ནི་ཐང་དེ་ཙམ་ཆུང་
ཆུང་མིན་པས་སྒོ་ཕྱུགས་ཐང་དེར་འཚོ་བར་ཕྱིན་ན་སྐྱུར་བ་ལྟ་བུ་ཡོང་གི་ཡོད་པས་དོན་དུ་སྒོ་སྐྱུར་ཐང་ཞེས་འབོད་
པ་ཡིན། དོན་ནི་ཐང་ཆེན་པོ་ཞེས་པར་གོ་རྒྱུ་ཡོད་དོ) སྒོ་སྐྱུར་ཐང་གི་ཐང་མགོར་རྡོ་ཕ་བོང་ཁང་པ་ཆུང་ངུ་ཙམ་
ཞིག་ཡོད་པ་དེ་ནི་ལྷ་དབང་སྟག་རི་རྔམས་པའི་ཤེད་རྡོ་ཡིན་ཞེས་ཤོད་སྲོལ་ཡོད་པ་བཞིན་རྡོ་ཕ་བོང་དེའི་གཞོགས་
གཡས་སུ་འདྲེན་བྱེད་དབང་པོ་མ་ཉམས་པ་ཡིན་ན་ཕྱག་རྗེས་ཀྱང་མངོན་གསལ་དོད་པོ་ཞིག་མཇལ་རྒྱུ་ཡོད་པས་
གནའ་གཏམ་ཁས་མི་ལེན་མཁན་ཞིག་ཡིན་ནའང་ངོ་མཚར་སྐྱེ་བའི་རྒྱུ་ཞིག་ཡོད་པ་ནི་སྨོས་མེད་ཡིན། རྡོ་ཕ་བོང་
ཆུ་འཁོར་ཙམ་ཞིག་ཡོད་པ་དེ་ནི་རྟ་ལ་རྡོ་རྗེ་དབང་ཕྱུག་གཉིས་ཀྱི་ཤེད་རྡོ་ཡིན་ཞེས་ཤོད་སྲོལ་ཡོད། སྒོ་སྐྱུར་ཐང་གི་
ཐང་མཇུག་ཏུ་ཡང་ཆུ་རྩི་ཐང་ཞེས་པར་འབོད། ཆུ་རྩི་ཐང་གི་གད་འོག་ཏུ་ཆུ་རྩི( ཆུ་ཚན་ལ་བརྗོད)ཞིག་ཡོད་
པས་དེར་མགོ་ཡུལ་ཙམ་མ་ཟད་རྫ་ཡུལ་ལུང་པ་ཡོངས་ནས་ནད་པར་ཕན་ནུས་ཆེ་བའི་ཆུ་ཚན་ཞིག་ཡིན། ཆུ་ཚན་
དེའི་ཕན་ཡོད་ནི་གཤམ་དུ་མགོ་ཆེན་སྐབས་སུ་བྲིས་ཡོད་པས་དེར་གཟིགས་པར་འཚལ། དེ་ནས་སྐར་མ་ཁ་ཤས་
ཕྱིན་ན་འདྲེ་རྫོག་ཐང་ངམ་འདྲེ་འདུལ་ཐང་ཞེས་པར་འབྱོར། ལམ་དེའི་འོག་ཏུ་རྡོ་ཕ་བོང་ལས་འཕགས་པ་སྤྱན་
རས་གཟིགས་ཀྱི་རང་བྱོན་མཇལ་རྒྱུ་ཡོད། གླང་འཕྲང་གྲོང་པའི་ཚུར་རོལ་དུ་བེ་རི་ཞེས་པའི་བེ་ལོ་ཤིང་གིས་རབ་
ཏུ་བརྒྱན་པའི་ནགས་རི་ཞིག་ཡོད་པ་དེ་ནི་ད་ཆ་སྤྱི་ཚོགས་ཐོག་དང་དོད་ཆེ་ཞིང་རིན་གོང་མཐོ་བའི་བེ་ཤ་འཚོལ་
ཡུལ་ཆེན་པོ་ཞིག་ཡོད་ལ་ལྷག་པར་དུ་མིག་རྣོ་པོ་ཞིག་ཡིན་ན་རི་དེའི་གང་སར་སྟོན་ཤར་གྲབས་ཡོད་པའི་སྐབས་སུ་
བེ་ཤ་བཀོག་མཁན་མང་པོ་ཡོད། བེ་ལོ་ཤིང་ནི་ཤིང་གཞན་དང་མི་འདྲ་བར་སྲ་ཞིང་མཁྲེགས་ལ་ལྕི་བའི་ཤིང་
རིགས་ཤིག་ཡིན། ཤིང་དེ་ལ་བེ་ཤ་ཙམ་མ་ཟད་ད་དུང་བེ་ལོ་ཤིང་གི་སྒང་ལ་བེ་འབྲུ་འདོགས་ཀྱི་ཡོད་ལ་བེ་འབྲུ་ནི་
འབྲུ་རིགས་ཀྱི་རྡོག་པོ་ལས་ཧ་ཅང་ཆེ་ཞིང་ལྤགས་པ་བཤུས་ན་ཧ་ལམ་འབྲུ་དང་མཚུངས་པའི་ནུས་པ་ལྡན་ཡོད་དེ་
བེ་འབྲུ་ཐོག་མ་ལྤགས་པ་བཤུས་ཏེ་ནས་འབྲུའི་ཆེ་ཆུང་ཙམ་བཟོས་ནས་ཆུ་འཁོར་ནང་བཏགས་ན་རྩམ་པ་སྲན་
རྩམ་ལྟ་བུ་ཆགས་ཤིང་། དེ་ནི་ཕག་པ་དང་། བེའུ། མཛོ་མོ། བ་ཕྱུགས་སོགས་ལ་ཆུ་དྲོད་འཇམ་ནང་བླུགས་ཏེ་
རྩམ་པའི་ཚབ་བྱེད་སྲོལ་ཡོད་ལ་ནུས་པའང་དེ་ལྟ་བུ་ལྡན་ཡོད། ཤིང་དེས་མེ་བཏང་ནའང་མེ་ཚ་ཞིང་ཤིང་གཞན་
ལས་མེ་ཤེད་ཆེ་ཙམ་ཡོད། གཞན་ཡང་བེ་ལོ་ཤིང་ནི་ཞིང་ལས་ཡོ་ཆས་ཐོང་བ་དང་། གཡག་པ། ཁལ་སྒ་སོགས་
བཟོ་བྱེད་ཀྱི་རྒྱུ་ཆ་ཡག་པོ་ཞིག་ཡིན། བེ་ལོ་ཤིང་གི་ལོ་མ་རྩུབ་པོ་མིན་པ་དེ་དག་དགུན་ཁའི་སྐབས་སུ་རྩྭ་དང་སོག་
མའི་ཚབ་བྱེད་ཐུབ་པའི་གཟན་ཆག་ཅིག་ཀྱང་གོ་ཆོད་ཀྱི་ཡོད་པས་གྲོང་པ་ཆུང་ཆུང་དེར་བེ་རི་གཅིག་པུ་སྤྱད་ནའང་
སྤྱད་མི་ཚར་བའི་ནགས་རི་ཞིག་ཡོད། དུད་མིང་ནི་གླང་འཕྲང་ཚང་དང་། གླང་འཕྲང་ཡར་ཁ་ཚང་། གླང་འཕྲང་
ཕི་ཁ་ཚང་བཅས་སོ། །



ཟུར་དུ་ཞུ་དགོས་པ་ཞིག་ལ་གོང་གི་ཚོ་དྲུག་དང་མཚོ་ལུང་
ལུང་པ་གཉིས་པོ་གོམས་གཤིས་མང་ཆེ་བ་མཚུངས་ཀྱི་ཡོད།
འོན་ཀྱང་ཁོ་བོས་ཤེས་ཚོད་ལ་མི་མཚུངས་ས་ཡང་ཡོད་དེ་
དཔེར་ན། ཚོ་དྲུག་ ལུང་པས་མནའ་མ་བླངས་ན་བསུ་
མཁན་དང་ སྐྱེལ་མཁན་གཉིས་པོ་བུད་མེད་ཡིན་པ་དང་
མཚོ་ལུང་བས་དེ་ལྟར་མིན་པར་མནའ་མ་བླངས་ན་བསུ་
མཁན་དང་སྐྱེལ་མཁན་གཉིས་པོ་སྐྱེས་པ་ཡིན་པ་དེ་ཙམ་གྱི་
མི་འདྲ་བ་ལས་མང་ཆེ་བ་གཅིག་མཚུངས་སུ་མཆིས།
གཉིས། མགོ་ ཆེན་ ལུང་ པའི་ ཆགས་
སྟངས་ཀྱི་བྱུང་བའི་སྐོར་འཆད་པ། ན་
རིག་པ་བརྟན་པའི་མྱོང་ལྡན་བློ་སྒོ་ལས།
ཡུལ་གྲུ་ཆགས་ཚུལ་ཕྲ་ཞིབ་གླེང་བ་དག
དོན་གཉེར་ཅན་གྱིས་བློ་རུ་བཙུད་པ་ཡིས།།
རྒན་དབང་ཕྱུག་
ཡི་གེའི་ལམ་ནས་བསྟན་འདི་ཅིས་མི་སྤྲོ།
ཐོག་མར་གྲོང་པ་གཅིག་ལ་མིང་མི་འདྲ་བ་གཉིས་བྱུང་ཚུལ་ཕྲན་བུ་ཞུས་ན་ཀློག་པ་པོའི་བསམ་བློར་གྲོང་པ་
གང་འདྲ་ཞིག་ཡོད་མེད་ཡིད་ལ་འཁོར་བདེ་ལ་འཇགས་ཆེ་བའི་ཆེད་དུ་འབྲི་ཁུལ་བྱས་ཡོད་པས་དོ་སྣང་ཡོད་པ་ཞུ།
ཤོད་སྲོལ་དང་པོ། མགོ་ཆེན་ཞེས་པའི་མིང་བྱུང་སྟངས་ནི་གྲོང་པ་དེ་མགོ་ཡུལ་ལུང་པའི་ནང་ནས་དུད་
ཚང་མང་ཤོས་ཡིན་པ་ཤོད་སྲོལ་ཡོད་དེ། སྔ་མའི་ཐར་པ་ཐང་ངམ་ཐིག་འཕགས་ཐང་དུ་དུད་ཚང་མང་པོ་ཆགས་
མྱོང་ཡོད་པ་དང་། ད་ལྟ་ཡོད་པའི་ཡར་གྲོང་དང་ཕྱིར་གྲོང་བསྡོམས་ན་ཁྱོན་དུད་ཚང་ཉུང་ཤོས་སུ་600ལྷག་ཙམ་
ཡོད་པའི་ཕྱིར་ན་མགོ་ཆེན་ཞེས་འདོགས་པ་དང་སྡེ་སྲིད་སངས་རྒྱས་རྒྱ་མཚོས་ཀྱང་རྫགས་ཡུལ་ལུང་པའི་མགོ་བོ་
ཡིན་པས་ན་མགོ་ཡུལ་ཞེས་གསུངས་པ་དེ་རྒྱུ་མཚན་གནད་ལ་འཁེལ་བ་ཞིག་ཡོད་པས་སོ། །མགོ་ཆེན་ཞེས་པར་
མགོ་བོ་ཆེན་པོའི་དོན་མིན་པར་མགོ་ནི་རྫ་ཡུལ་ལུང་པའི་མགོར་གནས་པའི་ཆ་ནས་མགོ་ཞེས་འདོགས་པ་དང་
ཆེན་ཞེས་པ་ནི་མགོ་ཡུལ་གྲོང་པ་ནང་ནི་དུད་ཚང་མང་ཤོས་ཡིན་པའི་ཆ་ནས་ཆེན་ཞེས་འདོགས་པས་ཀློག་པ་པོས་
ངེས་གནང་ཡོད་པ་ཞུ། །
ཤོད་སྲོལ་གཉིས་པ། མགུ་གཞི་ཞེས་འབོད་དོན་ནི་གྲོང་པ་དེ་ནི་གནས་ཆེན་གངས་རའི་གནས་མདུན་དུ་
ཆགས་སྟབས་གནས་ཆེན་དེ་ལ་ཡིད་ཚིམ་ཞིང་བློ་མགུ་བའི་དད་པའི་སེམས་པའི་ཐོག་ནས་མཆོད་པ་འབུལ་ཞིང་མ་
བཅོས་རང་བཞིན་ལྷུན་གྱིས་གྲུབ་པའི་མཆོད་ཁྲིའི་གཞི་དང་ཆ་ཡོངས་སུ་མཚུངས་པས་ན་མགུ་གཞི་ཞེས་འབོད་པ་
ཡིན་ནོ། །ཡུལ་གྲུ་ཆགས་སྟངས་ཁག་གཉིས་ལས་མིང་ཡང་མི་འདྲ་བ་གཉིས་བྱུང་བ་རང་བཞིན་ཐོག་ཤེས་ཐུབ།
གཤམ་དུ་ད་ཆའི་འབྲི་སྟངས་དང་ཉེ་བའི་ཆ་ནས་མགོ་ཆེན་ཞེས་འབྲི་ཁུལ་བྱས་ཡོད། ཐར་པ་ཐང་ངམ་ཐིག་
52



འཕགས་ཐང་དུ་དེ་སྔོན་དུད་ཚང་མང་པོ་ཆགས་མྱོང་ཡོད་པ་དང་སྤྱི་ལོ་1280ལོའི་སྔོན་དུ་མཚོ་ལུང་གངས་རུམ་
མཚོ་དེ་ལུད་ནས་ཆུ་བོ་ཆེན་པོ་བརྒྱུགས་པས་ཐིག་འཕགས་ཐང་གི་དུད་ཚང་ཚང་མ་ཤྭ་འོད་འོག་ཏུ་མནན་ཡོད་པ་
མྱོང་བ་རྒས་པོའི་ཤོད་སྲོལ་དེ་དོན་དངོས་དང་མཚུངས་ཡོད་པ་དཔེར་ན། སྤྱི་ལོ་1978ལོའི་གཡས་གཡོན་དུ་
ཐིག་འཕགས་ཐང་མུའུ་10ལྷག་ཙམ་ས་རྒོད་བསློགས་ནས་ཞིང་ཁ་བཟོ་སྐབས་ས་ཆ་དེ་ག་ནས་སྔ་མའི་རྩིག་ཤུལ་
སོགས་མཐོང་རྒྱུ་ཡོད་པས་སྔར་གྱི་ཤོད་སྲོལ་ལ་རྒྱུ་མཚན་ལྷག་པར་ལྡན་ཡོད་པ་ར་སྤྲོད་བྱས་ཡོད། ཐིག་འཕགས་
ཐང་གི་ཕུ་རུ་མཚོ་ལུང་གི་གངས་རུམ་མཚོ་ཞེས་པའི་གངས་རིའི་འོག་ཏུ་མཚོ་ཆེན་པོ་ཞིག་ཆགས་ཡོད་སྐད། མཚོ་
ལུང་གི་རུ་བ་ཚོས་མཚོ་དེའི་ནང་དུ་ད་ལོར་མར་ལོག་ཚོས་གཞི་ཁྲ་ཁྲ་བཏང་ན་ཕྱི་ལོར་བེའུ་ཁྲ་ཁྲ་སྐྱེས་པ་དང་མར་
ལོག་དཀར་རྐྱང་བཏང་ན་བེའུ་དཀར་རྐྱང་སྐྱེ་ཡི་ཡོད། རུ་བའི་ནང་གི་གནས་མོ་བློ་མང་བ་ཞིག་གིས་མར་ལོག་
གང་འདྲ་ཞིག་ད་ལོར་མཚོ་དེའི་ནང་བཏང་ན་ཕྱི་ལོར་བེའུ་ཡང་སྤུ་མདོག་དེ་ལྟར་ཡོང་གི་ཡོད་པས་མར་ལོག་
དམར་ཁྲ་ཞིག་བཏང་ན་བེའུ་ཡང་དམར་ཁྲ་ཞིག་ཡོང་བའི་རེ་སྟོང་བཅངས། འོན་ཏེ་དེ་ལས་ལྡོག་སྟེ མར་ལོག་
དམར་ཁྲ་བཟོ་བྱེད་ནི་རྟོལ་ལེའི་ཁྲག་བྱུག་པའི་མར་ལོག་ཅིག་མཚོའི་ནང་དུ་བཏང་པས་གངས་རུམ་མཚོའི་འོག་ཏུ་
སླེབས་མ་ཐག་ཡུལ་ལྷར་ཕོག་ཐུག་ཆེན་པོ་བྱུང་བས་གངས་རུམ་མཚོ་དེ་རྡེག་སྒྲ་དང་བཅས་མཚོ་ལུད་ནས་མཚོ་
ལུང་གི་ས་བབ་དམའ་བའི་གྲོང་པ་དང་ལྷག་པར་དུ་ཐིག་འཕགས་ཐང་དུ་ཡོད་པའི་དུད་ཚང་ཚང་མ་ཤྭ་འོད་རྒྱུག་
པའི་འོག་ཏུ་བསྣུབས་པ་རེད་ཅེས་ཤོད་རྒྱུན་ཡོད། ད་ཆ་ཐིག་འཕགས་ཐང་དུ་ཆུ་མེད་ཀྱང་སྔར་རྒྱུག་མྱོང་བའི་
གྲམ་པའི་རྡོ་དང་བྱེ་མ་སོགས་མངོན་སུམ་དུ་མཐོང་རྒྱུ་ཡོད་པས་ཤོད་སྲོལ་ཙམ་མིན་པ་དོན་དངོས་དང་ལྡན་ཡོད་
པ་གཞི་ནས་ཤེས་ཐུབ་ལ་རྗེས་ཤུལ་མང་པོ་ཡོད་པ་དེས་དཔོག་ཐུབ། གོང་གསལ་གངས་རུམ་མཚོ་ཞེས་པའི་རུམ་
ནི་ནང་དང་གསེབ་ལ་གོ་དགོས་པ་འདི་ལྟ་སྟེ། གངས་རུམ་ནི་གངས་ཀྱི་ནང་ངམ་གསེབ་ཀྱི་དོན་ཡིན་པ་དཔེར་ན།
གངས་རུམ་མཚོ་ནི་གངས་ནང་གི་མཚོའམ་གངས་གསེབ་ཀྱི་མཚོ་ཞེས་པར་གོ་དགོས། གོང་དུ་མར་ལོག་ཅེས་པ་
ནི་ཡུལ་སྐད་ཡིན་ལ་དེའི་དོན་ནི་མར་རིལ་རིལ་སྲང་གང་ཙམ་ལ་ཟེར་གྱི་ཡོད་ཅིང་ལོག་ལོག་དང་ཧྲིལ་ཧྲིལ་གཉིས་
དོན་གཅིག་མིང་གི་རྣམ་གྲངས་སུ་འདོད། དེ་
1. མགོ་ཆེན་གྲོང་པ་དེའི་ཆགས་དབྱིབས་ནི་མཆོད་པ་གཤོམ་བྱའི་མཆོད་ཁྲི་དང་ཕྱོགས་ཀུན་ནས་
མཚུངས་ཏེ་བང་རིམ་ཁག་གསུམ་གྲུབ་ཡོད། མགོ་ཆེན་ནི་གནས་ཆེན་གངས་རའི་གནས་མདུན་དུ་ཆགས་ཡོད་
པས་གནས་ཆེན་གངས་རར་མཆོད་པ་ཕུལ་བའི་ས་དབྱིབས་ངོ་མཚར་ཅན་ཞིག་ཡིན་ཏེ་གནས་ཆེན་གངས་རའི་
མཆོད་ཁྲིའམ་མཆོད་གཞི་ཡིན་པ་གོང་དུ་ཞུས་པ་ལྟར་རོ། །ལུང་པ་ཆགས་དབྱིབས་དེར་བང་རིམ་ཁག་གསུམ་
ཡོད་པར་བང་རིམ་དང་པོ་ནི་དཀོན་མཆོག་སྤྱི་འདུས་ཀྱི་གཏོར་མ་ཟླུམ་པོ་བཤམས་པ་དང་ཆ་ཡོངས་སུ་མཚུངས་
ཡོད། བང་རིམ་གཉིས་པར་རྡོ་རྗེ་གཡུ་སྒྲོན་མ་གཙོས་པའི་བརྟན་མ་བཅུ་གཉིས་མཚོན་པའི་བྲག་རྡོག་བཅུ་
གཉིས་ཡོད་པ་དང་བྲག་རྡོག་བཅུ་གཉིས་པོ་དེ་དག་མཆོད་ཁྲིའི་སྟེང་དུ་དཀར་གཏོར་བཤམས་འདྲ་བཞུགས་ཡོད།
བང་རིམ་གསུམ་པར་དྭངས་ཤིང་གསལ་བའི་ཆུ་ཕྲན་མང་པོ་འདུས་ཤིང་། ཆུ་ཕྲན་དེ་དག་ལ་ཞིབ་པར་བལྟས་ཚེ་



གནས་ཆེན་གངས་རར་ཡོན་ཆབ་ཕུལ་བ་དང་གཉིས་སུ་མེད་པ་ཞིག་ཏུ་གྲུབ་ཁར་དབྱར་དུས་སུ་དྲི་ཞིམ་མེ་ཏོག་སྣ་
ཚོགས་བཞད་ནས་མཆོད་ཁྲིའི་སྟེང་མཆོད་སྤྲིན་སྣ་ལྔ་ཕུལ་བ་དང་ཁྱད་པར་མེད་ཅིང༌། ད་དུང་བང་རིམ་གཉིས་
པའི་ནང་སྔོན་རྒྱལ་པོ་ཀ་ལ་དབང་པོའི་དུས་སུ་ལྷ་ཁང་ཆུང་ཆུང་ཞིག་བཞེངས་པ་དང་དེ་རྗེས་འཁྲུངས་ཡུལ་དཔའ་
ཤོད་ནས་ཡིན་པའི་བླ་མ་ཨ་འཛིན་རིན་པོ་ཆེས་ལྷ་ཁང་དེ་རྒྱ་སྐྱེད་བཏང་བ་དང༌། ཡང་ཕྱིས་སུ་དགེ་བའི་བཤེས་
གཉེན་ཆེན་པོ་བྱམས་པ་མཐར་ཕྱིན་རིན་པོ་ཆེས་ལྷ་ཁང་དེ་ཡང་བསྐྱར་རྒྱ་སྐྱེད་བཏང་བ་མ་ཟད་རྟེན་གཙོ་ཇོ་བོ་
ཤཱཀྱ་མུ་ནེའི་སྐུ་བརྙན་དང་། དེ་མིན་ཐུགས་རྗེ་ཆེན་པོ་ཕྱག་སྟོང་སྤྱན་སྟོང་གི་སྐུ། རྡོ་རྗེ་གཡུ་སྒྲོན་མའི་སྐུ་སོགས་
སྐུ་གསུང་ཐུགས་རྟེན་མི་ཉུང་བ་ཞིག་བཞེངས་མྱོང་ཡོད་སྐད། རིག་གསར་སྐབས་ལྷ་ཁང་དེའི་ནང་གི་སྐུ་གསུང་
ཐུགས་རྟེན་མང་ཆེ་བ་ཉམས་ཆག་སོང་ཡོད། 1980ལོའི་རྗེས་སུ་ལྷ་ཁང་དེ་ཡང་བསྐྱར་སླར་གསོ་བྱུང་ནས་རྟེན་
གྱི་གཙོ་བོ་ཇོ་བོ་ཤཱཀྱ་མུ་ནེའི་སྐུ་དང༌། དེ་མིན་རྡོ་རྗེ་གཡུ་སྒྲོན་མའི་སྐུ། རྒྱལ་བའི་བཀའ་འགྱུར་ཆེན་མོ་དང༌།
བསྟན་འགྱུར་ཆེན་མོ་བཅས་བཞུགས་ཡོད། ལྷ་ཁང་དེ་རུ་གསང་སྔགས་ཆོས་གླིང་གི་དགེ་འདུན་ཡོངས་ཀྱིས་ལོ་
ལྟར་བོད་ཟླ་དང་པོའི་ཆོ་འཕྲུལ་དུས་ཆེན་སྐབས་སུ་ལྷ་ཁང་དེའི་ནང་སྨྱུང་གནས་ཀྱི་ཆོ་ག་ཉིན་བརྒྱད་ཙམ་ཚོགས་
སྲོལ་ཡོད་ལ་ལྷ་ཁང་དེ་ནི་སྔར་གསང་སྔགས་ཆོས་གླིང་བཞེངས་པ་ནས་བཟུང་ད་ལྟའི་བར་གསང་སྔགས་ཆོས་གླིང་
དགོན་གྱི་ཁོངས་གཏོགས་འཁྲུལ་མེད་ཅིག་ཡིན། 1:|: :
མགོ་ཆེན་གྲོང་གི་སྟེང་ཆུ་མགོའི་འཁྲིས་སུ་རི་ཁྲོད་ཅིག་ཡོད་པར་རི་ཁྲོད་དེའི་ནང་རྩ་ཆེའི་བླ་མ་དགེ་བཤེས་
བྱམས་པ་མཐར་ཕྱིན་དང༌། བླ་མ་ཨ་མཁྱེན། བླ་མ་བྱང་ཆུབ། བླ་མ་ཨ་འཛིན། གཏེར་སྟོན་བླ་མ་བཅས་
བཞུགས་མྱོང་ཡོད་པའི་རི་ཁྲོད་བྱིན་ཅན་ཞིག་ཡིན། །
2. མགོ་ཆེན་བྱང་སྟོད་ཕྱོགས་སུ་གཞི་བདག་མངའ་རིས་བསྟན་པ་ཆོས་རྒྱལ་གནས་ཡོད། དེ་ནས་ཆུ་ཚོད་
གཅིག་ཙམ་ཕྱིན་ན་རུ་བ་སྡོད་སའི་ཐག་མགུ་ཞེས་པའི་ལྷས་ར་ཞིག་ཏུ་འབྱོར་བ་དང་། དེ་ནས་ཆུ་ཚོད་གཅིག་དང་
ཕྱེད་ཀ་ཙམ་འགྲོ་ན་ཉིན་འགྱུར་ལྷས་རར་འབྱོར། ཐག་མགུ་ཞེས་པའི་དོན་ནི་ཆུ་ཕྲན་ཞིག་དར་དཀར་ཐུར་དུ་
དཔྱང་པ་ལྟ་བུའི་ཆུ་བོའི་སྒྲ་ཐག་ཐག་ཅེས་པ་ཞིག་གོ་རྒྱུ་ཡོད་པ་དང་ལྷས་ར་དེའི་ནང་མི་སུ་སླེབས་ན་མགུ་བ་སྐྱེ་བ་
ཞིག་ཡོད་པས་ཐག་མགུ་ཞེས་འདོགས། དེ་ནས་ཆུ་ཚོད་གཅིག་ཙམ་མུ་མཐུད་བསྐྱོད་ན་འབའ་པ་ལྷས་རར་
སླེབས། འབའ་པ་ལྷས་ར་ཞེས་འབོད་དོན་ནི་སྔར་མདོ་སྨད་ཁམས་ཕྱོགས་ནས་གནས་སྤོ་བའི་འབའ་པའི་སྡོད་
མྱོང་ཡོད་པས་འབའ་པའི་ལྷས་རར་བརྗོད། འབར་པ་ལྷས་རའི་བྱང་ཕྱོགས་སུ་གཞི་བདག་དབུས་ཀྱི་མ་ཎི་རུ་ཊ་
ཞེས་པ་ཞིག་ས་ཆ་དེ་གར་གནས་ཡོད། དེའི་གཡས་ཕྱོགས་སུ་གཡག་དང་། ལུག ར་གསུམ་བཅས་གནས་ཡོད།
གཡག་ལུག་ར་གསུམ་ཞེས་པ་ནི་བྲག་དང་རི་ལ་གནས་མེད་པ་དོན་དུ་སྤང་ལས་རང་བཞིན་གྲུབ་པའི་གཡག་དང་།
ལུག ར་བཅས་ཀྱི་བཟོ་ལྟ་ཞིག་ལ་བརྗོད་ཀྱི་ཡོད། །
3. མགོ་ཆེན་གྲོང་གི་ཤར་ཕྱོགས་སུ་སྐར་མ་སུམ་ཅུ་ཙམ་ཕྱིན་ན་དང་པོ་ལ་ཆུང་ལ་ཁ་ཡིན་པ་དང་། ལ་ཆུང་
ལ་ཁ་ནི་བྱ་ཁྱུང་གི་གནས་རི་ཞིག་མཇལ་རྒྱུ་ཡོད། བྲག་དེའི་གཟུགས་དབྱིབས་བྱའི་ཟེ་བ་འདྲ་པོ་ཞིག་ཡོད་པས་དེ་
54



སྐད་ཅེས་དང་བྱ་ཁྱུང་གི་གནས་རི་དེ་མཇལ་བ་ཡིན་ན་ཀླུ་དང་ས་བདག་གི་གནོད་པ་དང་། གདོན་བགེགས།
ནད་གཞི་སོགས་ལས་གྲོལ་བ་ཡིན་པ་ཤོད་སྲོལ་ཡོད། དེ་ནས་སྐར་མ་བཅོ་ལྔ་ཙམ་འགྲོ་ན་བྲག་སྒོ་འགག་ལར་
སླེབས། བྲག་སྒོ་འགག་ལར་སྔོན་བྱོན་བླ་མ་ཞིག་གིས་གཏེར་ལེན་གྲབས་གནང་དུས་ཇོ་མོ་རིགས་མི་བཟང་བ་
ཞིག་ས་ཆ་དེ་གར་ཡོང་བས་གཏེར་ལེན་རྒྱུར་བར་ཆད་བྱུང་ནས་གཏེར་ལེན་ཐུབ་མེད་ཅིང་ལེན་རྩིས་བྱས་པའི་རྗེས་
ཤུལ་དེ་ད་ལྟར་ཡང་མཐོང་རྒྱུ་ཡོད། དེ་ནས་ཆུ་ཚོད་གཅིག་དང་སྐར་མ་བཅོ་ལྔ་ཙམ་ཕྱིན་ན་ནགས་ལ་ལ་རྩར་
འབྱོར། ནགས་ལ་ལ་རྩར་དྲང་རྩི་རྒད་པོ་དབུ་དཀར་ཞིག་གནས་ཡོད་པར་སྐབས་འགར་ས་ཆ་དེ་ཆ་རྒྱུས་ཡོད་
མཁན་གྱིས་མཐོང་མྱོང་བར་བཤད། དེ་ནས་ཆུ་ཚོད་གཅིག་ཙམ་ཕྱིན་པ་ཡིན་ན་འབེལ་མར་སླེབས། འབེལ་མ་
ནི་འབྲོག་པ་སྡོད་ས་ཆུང་ཆུང་ཞིག་ཡིན། དེ་ནས་སྐར་མ་བཞི་བཅུ་ཙམ་ཕྱིན་ན་ཞ་རྫ་ཆུ་མགོར་སླེབས། ཞ་རྫ་ཆུ་
མགོར་ཞ་ཉེའི་གཏེར་ཡོད་པ་ཟེར་སྲོལ་ཡོད་དེ་སྔ་རྒན་མོ་ཞིག་གིས་ཞ་ཉེ་རྫ་མ་གང་རྙེད་པར་གྲགས། ཞ་ཉེ་དང་རྫ་
རི་ལས་གྲུབ་པས་ན་རྫ་ཞེས་མིང་དུ་བཏགས་པར་སྙམ། དེ་ནས་ཡར་ཙམ་ཕྱིན་ན་ཆར་འབེབས་ཆུ་མགོར་སླེབས།
ཆར་འབེབས་ཆུ་མགོ་ནི་ཆར་འབེབས་ས་ཞིག་ཡིན་པ་དང་། ཆར་པ་ཤིན་ཏུ་དཀོན་པའི་དུས་སུ་ཆར་རྗེས་ཆུ་མགོ་
དེའི་ནང་ཆར་རྗེས་སྦངས་ན་ཉིན་ཤས་རྗེས་ཆར་པ་གཏོང་སྲོལ་ཡོད་སྐད། རྫོགས་ཡུལ་བས་ཆར་བབས་པ་ལ་
གནམ་བབས་ཞེས་འབོད་སྲོལ་ཡོད་པ་དང་དབུས་གཙང་ཕྱོགས་ཀྱིས་གངས་བཏང་བ་དེ་ལ་རྫོགས་ཡུལ་བས་ཁ་བ་
བབས་ཞེས་ཟེར་གྱི་ཡོད། ད་དུང་ཆར་ཤུགས་ཆེན་པོ་བཏང་བ་དེར་བརྒྱ་ཆར་ཀ་བ་བཙུགས་ཞེས་ཤོད་ཀྱི་ཡོད།
བརྒྱ་ཆར་ནི་ཆར་པ་མང་པོའམ་ཤུགས་ཆེན་པོ་བབས་པར་ཟེར་གྱི་ཡོད་ལ་ཀ་བ་ནི་ཆར་པ་མཚམས་མི་ཆད་པ་ཀ་བ་
གཟུགས་སུ་བཀོད་པ་ཞིག་གོ །དེ་ནས་སྐར་མ་ཉི་ཤུ་ཙམ་ཕྱིན་ན་ཆུ་ལུང་དུ་སླེབས། ཆུ་ལུང་ནི་འབྲོག་པ་སྡོད་
སའི་ལྷས་ར་ཞིག་ཡིན། དེ་ནས་སྐར་མ་ཉི་ཤུ་ཙམ་ཕྱིན་ན་ན་བ་བསྐོར་རར་སླེབས། ན་བ་ནི་ན་འདམ་ལ་ཟེར་
ཡོད། ན་བ་ཡིན་ན་རྩྭ་དང་ཆུ་འདྲེས་པར་འབོད་ཀྱི་ཡོད། ན་བ་བསྐོར་རའི་ཆུ་ཕར་ཕྱོགས་ལ་གངས་རི་དཀར་པོ་
ཤེལ་གྱི་མཆོད་རྟེན་འདྲ་བ་ཞིག་ཡོད་པ་དེ་ནི་སྒྲོལ་མ་ཉེར་གཅིག་གི་གནས་རི་ཡིན་པ་དང་། གངས་རི་དེའི་རྩེ་
ནས་གཞན་དང་མི་འདྲ་བའི་ཆུ་བོ་དཀར་པོ་འོ་མ་འདྲ་བ་ཞིག་བབ་ཀྱི་ཡོད་པ་དེ་ནི་རྗེ་བཙུན་སྒྲོལ་མའི་ཁྲུས་ཆུར་
ངོས་འཛིན་གྱི་ཡོད། ཆུ་དེ་སུས་བཏུང་ན་དེས་ཉེས་གྲིབ་བསལ་བ་མ་ཟད་བགེགས་དང་བར་ཆད་ལས་ཐར་གྱི་
ཡོད་ཅེས་བཤད། དེ་ནས་ཆུ་ཚོད་གཅིག་ལྷག་ཙམ་ཕྱིན་ན་དཔའ་གཞིར་སླེབས། དཔའ་གཞི་ནི་འབྲོག་པ་སྡོད་
སའི་ལྷས་ར་ཞིག་ཡིན་ལ་མགོ་ཆེན་གྱི་ཡུལ་ལྷ་གཞི་བདག་ལ་བསངས་མཆོད་འབུལ་ཡུལ་ཡང་ཡིན། ཤར་གྱི་
ཕྱོགས་ལ་དགེ་བསྙེན་ཆེན་པོ་མོ་རོག་པའི་གནས་རི་ཡིན་པ་དང་རི་དེའི་རྩ་བ་ཆགས་ས་ནི་རྒྱ་ཆེན་པོ་ཡོད་དེ་མགོ་
ཆེན་བསངས་ཡིག་ལས་འཁོད་པ་ལྟར་ས་ཕྱེད་གདན་སུ་བཏིང་བ་དང་མཚུངས་ཤིང་། རྩེ་མོ་ཤིན་ཏུ་མཐོ་ཞིང་
ཡངས་བས་མཁའ་ལ་ཟུག་པ་གནམ་ཕྱེད་གོས་སུ་གྱོན་པ་དང་མཚུངས་སོ། །དེའི་མཐར་འཁོར་རྔོན་པ་སྤུན་
བདུན་དང་། བོན་པོ་སྐྲ་ལྷས། རལ་པ་འཁོར་བཅས་གནས་ཡོད། བྱང་ཕྱོགས་སུ་དགྲ་ལྷ་དུང་གཡག་དཀར་པོ་
དང་། ཞང་པོ་ཏེ་ལོ་ཏེ་བཙན། དགེ་བསྙེན་གྱི་མཛོད་སྲུང་། སྟག་འབོག་སྤུན་གཉིས་བཅས་གནས་ཡོད།



འབོག་ཅེས་པ་ནི་གཅན་གཟན་ཞིག་ཡིན། །
4. མགོ་ཆེན་གྱི་ལྷོ་ཕྱོགས་སུ་སྐར་མ་བཅུ་ཙམ་ཕྱིན་ན་གདོན་འདྲེ་འགོག་བྱེད་ཀྱིས་སེང་གདོང་མའི་གནམ་
ལིང་ཞིག་དང་སད་སེར་བཙའ་ཐན་སོགས་འགོག་བྱེད་དང་ནད་ཡམས་འཁྲུག་རྩོད་མི་ཡོང་བའི་ཆེད་དུ་ཆོས་སྐུ་
བྱང་ཆུབ་མཆོད་རྟེན་ཞིག་ཡོད། གནམ་ལིང་ཞེས་པ་ནི་གནོད་པ་འགོག་བྱེད་ཅིག་ལ་བརྗོད། འོན་ཀྱང་དེའི་དག་
ཆ་གསལ་པོ་ཤེས་མ་སོང་བས་ཕྱིས་སུ་བཅོས་གནང་ཡོད་པ་ཞུ། སྔ་མོའི་དུས་སུ་མགོ་ཡུལ་ལ་སད་སེར་གྱི་ལོ་ཉེས་
དང༌། མུ་གེ ནད་ཡམས་བྱུང་མྱོང་བས་སྐབས་དེའི་དུས་སུ་མཆོད་རྟེན་དང་གནམ་ལིང་དེ་གཉིས་བཞེངས་གྲུབ་
རྗེས་བྱིན་རླབས་དང་ནུས་མཐུའི་སྟོབས་ཀྱིས་སད་སེར་བཙའ་ཐན་ཞི་ནས་ལོ་ཕྱུགས་རྟག་ཏུ་ལེགས་པ་དང་།
ནད་ཡམས་འཁྲུག་རྩོད་ཐམས་ཅད་ཞི་ནས་ཚེ་བསོད་དབང་ཐང་སྔར་ལས་ལྷག་པ་བྱུང་ཡོད་པ་རྒན་རབས་རྣམས་
ཀྱི་ངག་ལས་ཐོན། དེའི་འོག་ཏུ་སྐར་མ་ལྔ་ཙམ་ཕྱིན་ན་བླ་མ་བློ་བཟང་རྒྱལ་མཚན་གྱིས་གནས་སྒོ་ཕྱེ་གནང་བ་
དང་གནས་དགའ་བ་ལུང་པར་བྲག་ཕུག་གཅིག་ནང་བླ་མ་བློ་བཟང་རྒྱལ་མཚན་གྱི་ཞབས་རྗེས་ཡང་མཇལ་རྒྱུ་ཡོད།
ཤོད་སྲོལ་དུ་དཔའ་ཤོད་ལྟོ་ལ་གནས་ཀྱི་ཡན་ལག་ཡིན་པ་དང་གནས་དེར་བསྐོར་བ་ཐེངས་བདུན་བརྒྱབ་ན་ལྟོ་ལ་
ཕྱི་བསྐོར་ཐེངས་གཅིག་བརྒྱབ་པ་དང་ཕན་ཡོན་མཉམ་པ་མ་ཟད་ད་དུང་ཁྱི་སྨྱོན་གྱིས་སོ་བརྒྱབ་ན་གནས་དེར་སྐོར་
བ་བསྐོར་ན་ཕན་ཞེས་སྨྲ། དེ་ནས་སྐར་མ་བཅུ་ཙམ་ཕྱིན་ན་སྟག་རྗེས་ལ་ཁར་སླེབས། སྟག་གི་རྗེས་ཤུལ་དེ་ནི་
སྔོན་གླིང་གེ་སར་རྒྱལ་པོས་སྟག་ལ་སྤྲུལ་ནས་སེམས་ཅན་ལ་གནོད་པའི་གདོན་འདྲེ་གླ་བ་རྐང་གཅིག་དེ་མདོ་སྨད་
ནས་བྲོས་བྱོལ་སོང་ཏེ་རྗེས་འདེད་དུ་ཕེབས་པའི་སྟག་གི་ཕྱག་རྗེས་བཞག་པའི་ཤུལ་ཡིན། དེ་ནས་སྐར་མ་བཅུ་
ཙམ་ཕྱིན་ན་རྟ་ར་ཐང་ལ་སླེབས། རྟ་ར་ཐང་ནི་གཡུ་རི་བོན་སྔོན་གྱི་རྟ་འཇོག་སའི་ར་བ་ཡིན་པ་དང་ཐང་དེའི་
དཀྱིལ་ལ་རྡོ་ཕ་བོང་ཞིག་ཡོད་པ་དེ་གཡུ་རི་བོན་སྔོན་གྱི་ཤེད་རྡོ་ཡིན་པར་བཤད། དེ་ནས་སྐར་མ་ཉི་ཤུ་ཙམ་ཕྱིན་
ན་དགེ་བསྙེན་གྱི་སྒོ་སྲུང་བཙན་རྒོད་ཨ་ངར་ཆེན་པོའི་གནས་རི་ཡིན། ཁ་རྒྱུན་དུ་ཨ་ངན་ལྟ་བུའི་སྒྲ་དོན་གྱི་ཡོད།
འོན་ཀྱང་བཙན་རྒོད་དེ་ངན་པའི་དོན་མིན་པ་གཤིས་ཀ་ཤིན་ཏུ་ངར་ཞིང་དྲག་རྩལ་ཆེ་བའི་སྐོར་ཤོད་རྒྱུན་ལྡན་
པས་ཨ་ངར་ཞེས་བྲིས་ན་བདེ་བར་སྙམ། དེ་ནས་སྐར་མ་སུམ་ཅུ་ཙམ་ཕྱིན་ན་སྐས་རྩ་ཐང་དུ་འབྱོར། སྐས་རྩ་
ཐང་ནི་རུ་བ་སྡོད་སའི་ལྷས་ར་ཞིག་ཡིན། དེ་ནས་ཆུ་ཚོད་གཅིག་ཙམ་ཕྱིན་ན་མོ་ཟ་ལུང་པར་སླེབས། མོ་རྫ་ལུང་
པ་ནི་དགེ་བསྙེན་མོ་རོག་པའི་རྒྱབ་རི་ཡིན་པ་མ་ཟད་ལུང་པ་དེའི་ནང་དགེ་བསྙེན་གྱི་ཆུ་འཁོར་དང་བླ་མཚོ་བཅས་
མཇལ་རྒྱུ་ཡོད། དེ་ནས་སྐར་མ་སུམ་ཅུ་ཙམ་ཕྱིན་ན་མ་གལ་ཐང་ལ་སླེབས། མ་གལ་ཐང་ནི་མགོ་ཆེན་གྲོང་པའི་
རུ་བ་སྡོད་སའི་ལྷས་ར་ཆེ་ཙམ་ཞིག་ཡོད། མ་གལ་ནི་ཤིང་རིགས་ཀྱི་མིང་ངོ། དེ་ནས་སྐར་མ་ཉི་ཤུ་ཙམ་ཕྱིན་ན་
ལུང་སྒོར་སླེབས། ལུང་སྒོ་ལུང་པ་ནི་རུ་བ་འགྲོ་སའི་ལུང་པ་ཆེ་ཤོས་ཤིག་ཡིན་པ་མ་ཟད་ཕུ་རུ་འབྲོག་པ་འགྲོ་ས་ལུང་
པ་བཞི་ཡོད་པའི་ནང་འགི་སྡེ་ལུང་པ་དང་། གནས་བཅུ་ལུང་པ། གཡང་མཚེར་ལུང་པ། ཁྲི་རྒྱལ་ལུང་པ་བཅས་
ལུང་པ་དེར་ཕུ་བཞི་མདའ་གཅིག་ཏུ་གྲུབ་སྟབས་ལུང་བཞི་དེ་སྒོ་དང་མཚུངས་པས་ལུང་སྒོ་ཞེས་བརྗོད། དེ་ནས་
སྐར་མ་ཉི་ཤུ་ཙམ་ཕྱིན་ན་རྨོ་ཡུལ་ལ་ཁར་སླེབས། རྨོ་ཡུལ་ལའི་ཆུ་ཕར་ཕྱོགས་ལ་ཤྭ་ཐན་ལུང་པ་ཡིན་པ་དང་གཞི་



1
བདག་དགེ་བསྙེན་ཤེས་རབ་འབར་བ་དེ་ལུང་པ་དེའི་ཕུ་རུ་གནས་ཡོད། ཤོད་སྲོལ་ལ་རྔོན་པ་ཞིག་གིས་དགེ་
བསྙེན་གྱི་གནས་རིའི་མདུན་དུ་རི་དྭགས་རྔོན་ནས་སྲོག་ཆགས་མང་པོ་བསད་པས་ཉིན་ཞིག་རྔོན་པས་རྔོན་རྒྱག་
པ་འགྲོ་དུས་གྲྭ་བ་གཉིས་ཡོད་པ་མཐོང་ནས་གཅིག་གིས་རྨོན་པ་བྱེད་པ་དང་གཅིག་གིས་རྨོན་མཛོའི་ཚབ་བྱས་
ནས་ཐོང་པ་འཐེན་པར་མཐོང༌། རྔོན་པ་ཉིན་གང་དེར་མགོ་འཁོར་ནས་བསྡད། ཉིན་ཤས་སོང་རྗེས་རྔོན་པ་དེ་
གར་སོང་ཆ་མེད་དུ་གྱུར་པས་རྗེས་སུ་རྔོན་པ་མཐོང་རྒྱུ་མེད་སྟབས་རྔོན་པའི་ངོས་ནས་ཐན་ལྟས་ཤིག་ཏུ་གྱུར་པས་
ལུང་པ་དེའི་མིང་ལ་ཤྭ་ཐན་ལུང་པ་ཞེས་འདོགས། ཤྭ་བ་རང་ངོས་ནས་བཤད་ན་ཐན་ལྟས་མིན་ཡང་རྔོན་པའི་
ངོས་ནས་བཤད་ན་ཐོན་དུ་གྱུར་བས་དེ་ལྟར་འབོད། དེ་
5. མགོ་ཆེན་ལྷོ་ནུབ་ཕྱོགས་སུ་གཞི་བདག་སྔོན་པོ་ཁྲ་རི་དང་གཡུ་རི་བོན་སྔོན་གཉིས་གནས་ཡོད། ནུབ་
ཕྱོགས་སུ་ལྟུང་བཤགས་ལྷ་སོ་ལྔ་དང༌། སྒྲོལ་མ་ཉེར་གཅིག གནས་སྲུང་བཙན་རྒོད་ཀུ་རུ་རྟ་ནག་བཅས་ཀྱི་
གནས་རིར་ངོས་འཛིན་བྱེད་ཀྱི་ཡོད། གནས་རི་དེར་སྐོར་བ་ཐེངས་གསུམ་བརྒྱབ་ན་གནས་ཆེན་གངས་རར་
བསྐོར་བ་ཐེངས་གཅིག་བརྒྱབ་པའི་ཕན་ཡོན་མཉམ་པ་དང་དེའི་འོག་ཏུ་སྒྲོལ་ཆུ་ཞེས་འབོད་པའི་ཆུ་ཕྲན་ཞིག་ཡོད།
ཆུ་དེ་བཏུང་ན་ནད་གྲིབ་བསལ་བ་མ་ཟད་འཛེར་པ་དག་ཐུབ་ཀྱི་ཡོད་པར་བཤད། གནས་དེ་ནི་གནས་ཆེན་
གངས་རའི་གནས་མདུན་ཡིན་པ་མ་ཟད་གནས་ལག་ཡིན་པར་ཤོད་ཀྱི་ཡོད། རྩ་ཆེའི་གནས་རི་དེར་བསྐོར་བ་
ཐེངས་གཅིག་བརྒྱབ་པ་ཡིན་ན་ལས་ངན་གྱི་སྡིག་སྒྲིབ་དག་ཅིང་རྐྱེན་ངན་གྱི་བར་ཆད་སེལ་བས་བྱིན་རླབས་ཤིན་
ཏུ་ཆེ། གནའ་སྔ་མོའི་དུས་སུ་བོད་ཟླ་བཞི་པ་ས་ག་ཟླ་བའི་ནང་གནས་རི་དེར་སྐོར་བ་རྒྱག་མཁན་མང་པོ་ཡོད། །
6. མགོ་ཆེན་གྱི་ནུབ་བྱང་མཚམས་སུ་སྐར་མ་སུམ་ཅུ་ཙམ་འགྲོ་ན་བྲག་ལམ་ཟམ་ཆེན་བརྒྱུད་ནས་ཆུ་ཕ་
ཕྱོགས་བྲག་ཅ་ཐང་ལ་སླེབས། བྲག་ཅ་ཐང་གི་གཡོན་ཕྱོགས་སུ་བར་དོ་འཕྲང་ལམ་ཡོད་ཅིག་ཡོད་པས་དེའི་ནང་
དུ་འཛུལ་ན་ལས་ངན་སྡིག་ཅན་གྱི་མི་ཡིན་ཚེ་འཕྲང་ལམ་དེ་ནས་ཕྱིར་ཐོན་མི་ཐུབ་ཅེས་ཤོད་སྲོལ་ཡོད། དེའི་
འཁྲིས་སུ་དེ་སྔོན་ཐིག་འཕགས་དགོན་བཞེངས་པའི་དགོན་ཤུལ་ཡོད། དེའི་གཡས་ཕྱོགས་སུ་རྗེ་དེ་མོ་དབང་པོའི་
རྡོ་སྐུ་རང་བྱོན་དང་ཆོས་ཁྲི་ཞིག་ཀྱང་མཇལ་རྒྱུ་ཡོད་ལ་དེ་མོ་རིན་པོ་ཆེས་ས་ཆ་དེར་བཀའ་ཆོས་གནང་མྱོང་ཡོད་
པས་མིང་ཡང་ཆོས་ཁྲི་རྩ་ཞེས་བརྗོད། དེའི་སྟེང་དུ་ཚེར་འུར་སྒང་ནི་གླང་ཆེན་སྣ་ཞགས་འདྲ་བའི་སྟེང་དུར་ཁྲོད་
ཞིག་ཆགས་ཡོད། ཚེར་འུར་སྒང་གི་དུར་ཁྲོད་དེ་ནི་རྒྱ་གར་གྱི་དུར་ཁྲོད་བསིལ་བའི་ཚལ་གྱི་ཡན་ལག་ཡིན་པ་ཤོད་
སྲོལ་ཡོད་པས་ཕུང་པོ་དུར་ཁྲོད་དེའི་སྟེང་དུ་བཞག་པ་ཡིན་ན་ཕན་ཡོན་ཡང་ཤིན་ཏུ་ཆེ་བར་ཤོད། ཨོ་རྒྱན་རིན་པོ་
ཆེས། ཀོང་པོའི་ཡུལ་འདི་པད་འབྱུང་གདུལ་ཞིང་སྟེ། ཞེས་གསུངས་པ་ལྟར་ཀོང་པོ་དང་རྫགས་ཡུལ་ཚུད་པའི་ས་
ཆ་དེ་དག་ཨོ་རྒྱན་རིན་པོའི་གདུལ་ཞིང་ཡིན་པ་ཤོད་སྲོལ་ཡོད། དེ་ནས་ཡར་ཙམ་ཕྱིན་ན་ཞབས་རྗེས་ཐང་ལ་
སླེབས། ཞབས་རྗེས་ཐང་ལ་སྔོན་ཨོ་རྒྱན་རིན་པོ་ཆེས་ལྷ་འདྲེ་ཐམས་ཅད་དམ་ལ་བཏགས་ནས་ལྷ་ཀླུ་གནས་
གསུམ་དཀར་ཕྱོགས་ལ་བསྒྱུར་གནང་བར་བཤད། འོན་ཀྱང་། ལྷོ་བདུད་ཀྱི་རིགས་དཀར་ཕྱོགས་ལ་སྒྱུར་བའི་
དུས་ལ་མ་བབས་པས་ཁྲི་གདོང་ཨ་སྤྲ་སྤུན་གསུམ་བདུད་ཀྱི་ཁ་གནོན་དུ་བཞག་ཁར་སློབ་དཔོན་རིན་པོ་ཆེའི་གྲུབ་



རྟགས་སྟོན་པའི་ཞབས་རྗེས་ཤིག་ཀྱང་མཇལ་རྒྱུ་ཡོད། གདོད་མའི་ཆོས་ལུགས་དེ་མགོ་ཆེན་གྱི་ས་ཆ་ཡན་དུ་དར་
མི་ཆོག་པ་མཚོན། དེ་ནི་སྐར་མ་བཅུ་དྲུག་ཙམ་ཕྱིན་ན་གཞན་དང་མི་འདྲ་བའི་རྡོ་ཕ་བོང་གྲུ་བཞི་ཤོ་དང་འདྲ་བ་
ཞིག་ཡོད་པ་དེའི་ཁ་སྤྲོད་དུ་མགུ་གཞིའི་གཞི་བདག་ཁྲི་གདོང་དཀར་ལེགས་གླང་པོ་གནས་ཡོད་པ་མ་ཟད་གླང་པོ་
ཆེའི་གཟུགས་ཀྱི་ནང་གླང་པོ་ཆེའི་སོག་པའི་རུས་པ་ཐད་དུ་སྤང་མེ་ལོང་ཞེས་པ་ཞིག་ཡོད་པ་དེ་ནི་གཞི་བདག་ཁྲི་
གདོང་དཀར་ལེགས་གླང་པོས་མ་རིག་མུན་པ་སེལ་བྱེད་ཤེས་རབ་སྒྲོན་མེ་དེ་བཟོ་ལྟ་མེ་ལོང་དང་མཚུངས་པས་ཀུན་
མཐོང་མེ་ལོང་ཞེས་བརྗོད་སྲོལ་ཡོད། །
ཁྲི་གདོང་གནས་རི་གསུམ་པོའི་དབྱིབས་གླང་པོ་ཆེ་ཁྲོ་བའི་གཟུགས་དང་ཕྱོགས་ཡོངས་སུ་མཚུངས་ཤིང་
གླང་པོ་ཆེ་སྣ་ཞགས་སྟེང་དུ་མགོ་ཆེན་གྱི་དུར་ཁྲོད་བྱིན་ཅན་མཚོ་དུང་སྒང་དེར་མཇལ་རྒྱུ་ཡོད། ཁྲི་གདོང་ཨ་སྤྲ་
སྤུན་གསུམ་ནི་རྫ་ཡུལ་ཁྲི་གདོང་རི་དང་གཅིག ལོ་མ་ཁྲི་གདོང་རི་དང་གཉིས། མགོ་ཆེན་ཁྲི་གདོང་རི་དང་
གསུམ་བཅས་ཡིན་ཞིང་། གནས་རི་དེ་གསུམ་པོའི་གྲུབ་སྟངས་ནི་གླང་ཆེན་ཐུར་ལ་རྒྱུག་འདྲ་ཞིག་ཡོད། ཁྲི་
གདོང་ཞེས་པའི་དོན་ཡང་ཡོད་དེ། ཁྲི་ཞེས་པ་ནི་མང་ཚིག་དང་གདོང་ཞེས་པ་གདོང་དུ་ལེན་པར་གོ་བ་འདི་ལྟ་སྟེ།
ཁྲི་གདོང་ཁག་མི་འདྲ་བ་གསུམ་པོའི་དོན་གྱི་སྙིང་པོ་ནི་གདོད་མའི་ཆོས་ལུགས་དེར་སངས་རྒྱས་གཉིས་པ་ཨོ་རྒྱན་
རིན་པོ་ཆེ་གཙོས་པའི་དཀར་ཕྱོགས་སྲུང་མཁན་མཐའ་དག་གིས་ཆོ་འཕྲུལ་མང་པོ་བསྟན་ནས་གདོད་མའི་ཆོས་
ལུགས་ས་ཆ་དེ་གར་ཡན་ཆད་ནས་དར་མི་ཆོག་པ་བཀའ་བསྒོ་བ་དང་གདོང་བཀག་བའི་ས་དབྱིབས་ཤིག་གྲུབ་པ་
མཚོན་པ་མ་ཟད། འདི་ཡན་ཆད་གདོད་མའི་ཆོས་ལུགས་དར་མི་ཆོག་པ་ཨོ་རྒྱན་རིན་ཆེས་བཀའ་བསྒོ་གནང་
ཡོད་ཅེས་ཤོད་སྲོལ་ཡོད། འདིར་གདོད་མའི་ཆོས་ལུགས་ཟེར་བ་ནི་དམར་མཆོད་བྱེད་མཁན་ལའོ། ། ）
རྒྱུ
བསོད་ནམས་དར་རྒྱས།



7. མགོ་ཆེན་གྱི་བྱང་ཕྱོགས་སུ་སྐར་མ་བཅོ་ལྔ་ཙམ་ཕྱིན་ན་བདུད་རི་ནག་ཙོག་དང་། ཤིང་ཕུང་མདའ་
འཐེན། མི་འབྲད་རྡོ་ཕུང་བཅས་ཡོད་པར་དེ་གསུམ་གྱི་ཁ་གནོན་དུ་ཆོས་སྐུ་བྱང་ཆུབ་མཆོད་རྟེན་གཅིག་དང་
བདུད་འདུལ་མཆོད་རྟེན་གཉིས་དེ་སྔོན་བཞེངས་མྱོང་ཡོད་ཀྱང་ད་ལྟ་མཆོད་རྟེན་གཉིས་པོའི་བཞེངས་ཤུལ་ལས་
གཞན་མཇལ་རྒྱུ་མེད།
གོང་གསལ་བདུད་རི་ནག་ཙོག་དང་། ཤིང་ཕུང་མདའ་འཐེན་ མི་འབྲད་རྡོ་ཕུང་གསུམ་གྱིས་སེམས་ཅན་
མང་པོར་གནོད་འཚེ་བཏང་བ་ཤོད་སྲོལ་ཡོད་པ་འདི་ལྟ་སྟེ། བདུད་རི་ནག་ཙོག་གིས་མི་ཡར་དང་མར་སོགས་
འགྲོ་བར་སོ་ལྟ་བྱས་ནས་མཐོང་སྐབས་དང་པོ་ཤིང་ཕུང་མདའ་འཐེན་ལ་ལན་དུ་སྐྱེལ་བ་དང༌། ཤིང་ཕུང་མདའ་
འཐེན་གྱིས་མདའ་འཕངས་ནས་སྲོག་གཅོད་པ། མི་འདྲད་རྡོ་ཕུང་གིས་མི་སོགས་ཀྱི་ཤ་བཟས་པར་སྨྲས། དེ་
ནས་སྐར་མ་བཅུ་ཙམ་ཕྱིན་ན་གདོན་འདྲེ་གླ་བ་རྐང་གཅིག་གི་རྗེས་ཤུལ་ཡོད། དེ་ནས་སྐར་མ་བཞི་བཅུ་ཙམ་ཕྱིན་
ན་ས་སྤུས་ལའི་འོག་གི་ཆུ་ཆེན་འགྲམ་དུ་རྡོ་ཅོང་ཞི་ཡོད་པར་རྡོ་དེའི་ཕན་ནུས་ཕོ་ནད་ལ་ཕན་པ་མ་ཟད་རུས་ཆག་
གསོ་པས་རྡོ་སྨན་ཞིག་ཡིན། ད་དུང་སྟག་རྗེས་ལ་ཁ་( མགོ་ཆེན་གྲོང་རྟིང་ལ་ཟེར)ནས་གདོན་འདྲེ་གླ་བ་རྐང་
གཅིག་གིས་འཕགས་ཐེངས་གཅིག་ལ་གླ་རྗེས་རྡོ་ཕུང་( མགོ་ཆེན་གྲོང་མགོར་ཟེར) བར་འཕགས། གླིང་གེ་སར་
གྱི་སྤྲུལ་པའི་སྟག་དེས་གླ་རྗེས་རྡོ་ཕུང་གི་སྔོན་དུ་སྟག་མཇུག་བྲག་ཏུ་མཆོངས་པ་དང་རྗེས་སུ་སྔ་སྒང་གི་རྭ་ཉག་ཏུ་
བརྟུལ་ནས་རྒྱུ་མ་ས་ལ་དྲུད་པས་ཆུའི་རྒྱུག་སྟངས་ཡང་རྒྱུ་མ་བཞིན་འཁྱོག་ཆུ་ཡིན་པར་བཤད། ད་དུང་འདྲེ་
བཙོག་ཡོད་སར་སླེབས་སྐབས། གདོན་འདྲེས་བྲག་རྡོ་བཙོག་པའི་རྗེས་ཤུལ་མང་པོ་ཡོད་ཙམ་འདྲེ་བཙོག་ཅེས་
བརྗོད། དེ་ནི་སྐར་མ་བཅོ་ལྔ་ཙམ་ཕྱིན་ན་ཆུ་རྩི་རྡོ་ཐང་དུ་སླེབས། ཐང་དེའི་འོག་ལ་སྐར་མ་བཅུ་ཙམ་ཕྱིན་ན་ཆུ་
ཚན་ཞིག་ཡོད་པར་ཆུ་ཚན་དེའི་ནང་ཞུགས་ན་དྲེག་གྲུམ་ཆུ་སེར་སོགས་དང་ཡན་ལག་ཞི་འཁུམ་རྣམས་ལ་སྨན་པ་
མ་ཟད་ཁོང་སྲིན་དང་། མགོ་སྲིན་ པགས་སྲིན་ གཞན་ཡང་ལོ་མང་སོང་བའི་ནད་རྙིང་རྣམས་གསོ་བར་མཆོག་
ཏུ་གྱུར་པའི་ཆུ་རྩི་ཞིག་ཡིན། ལོ་ལྟར་བོད་ཟླ་གསུམ་པའི་ཁམ་བུའི་མེ་ཏོག་བཞད་པའི་སྐབས་སུ་མི་མང་པོ་ཆུ་ཚན་
དེའི་ནང་སྦྱང་སྲོལ་ཡོད། མགོ་ཡུལ་ལ་ཆུ་ཚན་ཁ་ཤས་ཡོད་པའི་ནང་ནས་འདྲེ་རྫོག་ཆུ་ཚན་ནི་ནད་པར་ཕན་ནུས་
ཆེ་བའི་ཆུ་ཚན་ཞིག་ཏུ་རྩི་སྲོལ་ཡོད་ལ་དེ་སྔོན་སྨན་པ་ཁག་གཅིག་གིས་བརྟག་དཔྱད་བྱེད་སྐབས་ཆུ་ཚན་དེ་ནི་རྫ་
ཡུལ་ནང་གི་ཆུ་ཚན་གཞན་ལས་ཕན་ནུས་ཆེ་བར་ངོས་འཛིན་བྱས་ཡོད།
བསྟན་མ་བཅུ་གཉིས་ཞེས་པ་ནི་ཆོས་དང་འཇིག་རྟེན་གཉིས་ཀ་སྐྱོང་བའི་དཀར་ཕྱོགས་ཀྱི་ལྷ་སྲུང་མོ་
རིགས་ཞི་དྲག་བཅུ་ཡོད་པར་བརྗོད་ཀྱི་ཡོད། གཞན་ཡང༌། བསྟན་མ་ནི་འོག་གི་ཕྱོགས་སྐྱོང་ངམ་སའི་ལྷ་མོའང་
ཟེར། བསྟན་མ་བཅུ་གཉིས་ཀྱང་ཡོད་དེ། (1)རྡོ་རྗེ་ཀུན་གྲགས་མ། (2) རྡོ་རྗེ་གཡའ་མ་སྐྱོང་། (3) རྡོ་
རྗེ་ཀུན་བཟང༌། (4) རྡོ་རྗེ་བགེགས་ཀྱི་གཙོ་སྟེ་འདི་བཞི་བདུད་མོའོ། (5) རྡོ་རྗེ་སྤྱན་གཅིག་མ། (6) ཁ་
རག་ཁྱུང་བཙུན་རྡོ་རྗེ་དཔལ་གྱི་ཡུམ། (7) རྡོ་རྗེ་ཀླུ་མོ། (8) རྨ་རི་རབ་འབྱམས་རྡོ་རྗེ་གྲགས་མོ་རྒྱལ་ཏེ་འདི་
བཞི་གནོད་སྦྱིན་མོའོ། (9) ཀོང་བཙུན་དེ་མོ་རྡོ་རྗེ་བོད་ཁམས་སྐྱོང་། (10) བཙན་ལ་ལོ་རོ་རྡོ་རྗེ་སྨན་གཅིག་



མ། (11) སྨན་བཙུན་རྡོ་རྗེ་གཡའ་མོ་སེལ། (12) རྡོ་རྗེ་གཡུ་སྒྲོན་མ་སྟེ་འདི་བཞི་ནི་སྨན་མོ་ཡིན་ནོ། །
ལྷག་པར་དུ་མགོ་ཆེན་གྲོང་ནང་དུ་རྡོ་ཕ་བོང་ཞིག་ལས་གྲུབ་པའི་
རྡོ་རྗེ་གཡུ་སྒྲོན་མའི་ཕྱག་རྗེས་ཀྱང་གསལ་པོར་མཇལ་རྒྱུ་ཡོད། ཡུལ་ལྷ་
གཙོ་བོ་ནི་མོག་རོག་པ་ཡིན་ལ་འཁོར་རྔོན་པ་སྤུན་བདུན། དགྲ་ལྷ་དུང་
ཡག་དཀར་པོ། རྡོ་རྗེ་ཆོས་སྒྲོལ་མ། སྣང་ཡོད་མ། ཞང་པོ་ཏེ་ལོ་ཏེ་
བཙན། དགེ་བསྙེན་ཤེས་རབ་འབར་བ། ཨ་ངར་རི། སྔོན་པོ་ཁྲབ་རི།
སོག་ཞིང་བོན་སྔོན། ནག་ཅོག་རི། སྒྲོལ་མ་ཉེར་གཅིག སྦྲུལ་རི། ཁྲི་
གདོང་ཀ་ལ་དབང་ཕྱུག རྫ་རི། གཡའ་སྒང་རི། མཚོ་ལུང་གི་ཡུལ་ལྷ་
རལ་པ་སྐྱ་བདུན་གྱི་སྲིང་མོ་བོན་པོ་རྒྱལ་མོ་ནི་སྔར་མགོ་ཆེན་གྱི་གནས་རི་
ཨ་ངར་སར་མནའ་མར་ཡོང་མྱོང་ཡོད་ཅེས་ཤོད་སྲོལ་ཡོད། དེ་རྗེས་
ཁོང་གཉིས་པོ་མ་འཆམ་པར་བོན་པོ་རྒྱལ་མོ་རང་སར་ལོག་སྐབས་ཆུ་
དཀྲོལ་མེ་ཏོག་གི་སོན་ཁུར་ཏེ་མགོ་ཆེན་རྐྱང་ཐང་ཆུ་འགོར་ཆུ་འཐུང་
སྐབས་དེར་ སོན་ཟགས་ནས་མེ་ ཏོག་ སྐྱེས་པ་ཤོད་སྲོལ་ཡོད་པས་ད་
ལྟའང་དངོས་སུ་ཆུ་དཀྲོལ་མེ་ཏོག་མཐོང་རྒྱུ་ཡོད་པ་དང་ཨ་ངར་གྱིས་ ་
བོན་པོ་རྒྱལ་མོའི་རྗེས་སུ་འུར་རྡོ་བརྒྱབ་པའི་རྡོ་ཞིག་མདའ་ཐང་ཕྱོགས་ བསད་ནམས་གྱི་ལམཆན།
སུ་འཕངས་པས་མིང་དུ་འུར་རིང་རྡོ་བོང་ཞེས་འབོད། ཨ་ངར་གྱིས་ད་དུང་མདའ་ཞིག་བརྒྱབ་ནས་སྐྱིད་ལོ་སྦུག་
གི་རིའི་རྩེ་རུ་ས་དམར་པོ་ཁྲག་གིས་འཚོས་པ་ལྟ་བུ་ཞིག་མཐོང་རྒྱུ་ཡོད་པ་མ་ཟད་དེར་མདའ་ལྷུང་བའི་ཤུལ་དུ་དེ་
གའི་ཡུལ་ཕྱོགས་གང་སར་མེད་པའི་སྨྱུག་མའི་ཕུང་པོ་ཞིག་སྐྱེས་ཡོད་པ་ད་ལྟའང་དངོས་སུ་མཐོང་རྒྱུ་ཡོད། མགོ་
ཆེན་དུ་དེ་སྔོན་དུད་ཚང་ཆེན་པོའམ་སྡེ་པ་བཞི་ཡོད་དེ། བཙན་གཉེར་མཁར་ཞིག་ཡོད་པ་དེར་བཙན་གཉེར་སྡེ་
པ་དང་། བྲག་ལམ་སྡེ་པ། སྟོང་པའི་སྡེ་པ། མཁར་སྡེ་པ་བཅས་སྡེ་པ་བཞི་རུ་གྲགས་སོ འཇང་སྡེ་དང་སྡེ་དེ་
ཚོས་སོ་སོའི་སྡོད་ས་ནས་ཨི་ཁུང་ཕུག་ཏེ་ཆུ་ཡང་ཐད་ཀར་གཙང་པོ་ནས་ལེན་སྲོལ་ཡོད། དེའི་ཐོག་ནས་གནས་
སྐོར་བ་རེ་ཟུང་གིས་གཡག་དཀར་ཞིག་བཞོན་པའི་ཡུལ་ལྷ་ཞིག་མཐོང་མྱོང་ཡོད་པ་དེར་དང་པོ་དགེ་བསྙེན་ལ་
བརྩིས་ནས་མཆོད་སྲོལ་ཡོད། །
མགོ་ཆེན་མགོ་ཆེན་ཟེར་བ། མགོ་བོ་ཆེན་པོ་མིན་པ། མགོ་ཡུལ་ལུང་པ་ཡོངས་ཀྱི། སྡེ་གྲོང་ཆེ་ཤོས་ཡིན་
པ། བལྟས་ན་མིག་གི་མཐོང་ས། ཉན་ན་རྣ་བར་འཇགས་ས། ཡ་མཚན་ལུང་པ་འདི་ལ། མཆོད་གཤོམ་གཞི་
དང་མཚུངས་པའི། མ་བཅོས་རང་བཞིན་ལྷུན་གྲུབ། ཡ་མཚན་རང་བྱུང་འཁྲུངས་ས། གྲོང་སྡེ་ཁྲ་མོའི་ནང་དུ།
རི་འབུར་ཆེ་ཆུང་བཅུ་གཉིས། མཚོན་དོན་གང་ཡིན་ཞེ་ན། འཛམ་གླིང་བསྟན་མ་བཅུ་གཉིས། མཁས་པའི་
གསུངས་ལས་གྲགས་པ། དད་ལྡན་དད་སྐྱེའི་རི་ཆུང་། དད་མེད་ཡ་མཚན་རི་ཆུང་། སྒོས་སུ་རྡོ་རྗེ་གཡུ་སྒྲོན།
60



ཀུན་གྱི་མཐོང་ཆོས་གྱུར་པ། དགེ་བསྙེན་མོ་རོག་ཆེན་པོ། སྐུ་ལ་དར་དཀར་གསོལ་བ། དུང་གཡག་དཀར་པོ་
ཆིབས་པ། སྟག་རས་གཡས་སུ་འཆང་བ། གཟིག་ཤུབས་གཡོན་དུ་འཆང་བ། དཀར་ཕྱོགས་སྐྱོང་བའི་ཟོ་དོར།
འབངས་སྡེ་ཀུན་ལ་སྐྱོང་བ། མཆོད་བསྟོད་དགེ་བསྙེན་ཆེན་པོར། གང་མཆོད་དེ་དོན་འགྲུབ་པ། སྡེ་གྲོང་ཡུལ་
ལུང་མཚར་བ། ཡུལ་གྱི་སྡེ་ཁ་འགྲིག་ཅིང༌། སྡེ་ཁ་གཅིག་རྗེས་ཀུན་འགྲོ། གཉོམ་ཆུང་སེམས་ཀྱི་རང་བཞིན།
བབ་ཆགས་ཡིད་ལ་འཐད་པ། ཡིད་ལ་གང་དྲན་གཏམ་དེ། མ་གསང་དྲང་པོར་སྨྲ་མཁན། ཨེ་མ་འདི་འདྲའི་
ལུང་པར། ཡུལ་ལ་དགོས་པའི་ཡུལ་བཅུད། ས་ལ་མཁོ་བའི་ས་བཅུད། མི་ལ་དགོས་པའི་དངོས་ཟོག ཕྱུགས་ལ་
དགོས་པའི་རྩྭ་ཆུ། རྩྭ་ཆུ་འཚོ་བཅུད་ཆེ་བ། འཚོ་བཅུད་རྩི་ཤིང་རྒྱས་པ། རྩི་ཤིང་སྣ་རིགས་མང་བ། ཤིང་རིགས་
སྨན་རྩྭ་ལེགས་པ། ཕྱུགས་རིགས་ཤ་ཤེད་བཟང་བ། དཀར་ཆུ་འོ་མ་འཁྱིལ་བ། གང་འདོད་ཡིད་ལ་འཆར་བ།
དེ་དོན་བསམ་པ་འགྲུབ་པ། ཨེ་མ་འདི་འདྲའི་ལུང་པར། གསོལ་བ་སྙིང་གི་དཀྱིལ་ནས། སྐྱེ་བའི་སྨོན་ལམ་
བཏབ་ཡོད། འགྲུབ་པར་ཡིད་ཆེས་གྱིས་ཤིག །
མགོ་ཆེན་གྲོང་དུ་ཡོད་པའི་སྔ་མོའི་དུད་ཚང་གི་མིང་ནི་འདི་ལྟ་སྟེ། སྤྱི་འབུམ་ཚང་དང༌། ལ་ཁ་ཚང་།
ཁྲལ་ས་ཚང་། གཡང་འཕང་ཚང་། ནགས་གྲོང་ཡར་ཁ་ཚང་། ནགས་གྲོང་ཕི་ཁ་ཚང་། སྤྱི་ཞིང་ཡར་ཁ་ཚང་།
སྤྱི་ཞིང་ཕེ་ཁ་ཚང་། ཡར་གྲོང་ཚང་། བར་ཤོད་ཡར་ཁ་ཚང༌། བར་ཤོད་ཕི་ཁ་ཚང་། ལུང་ནང་ཚང་། ལ་རྩ་
ཚང་། གཡའ་མ་ཚང༌། མཁའ་སོག་ཡར་ཁ་ཚང་། མཁའ་སོག་ཕི་ཁ་ཚང༌། མཁའ་སོག་བར་ཚང༌། ལུང་མགོ་
ལ་ཁ་ཚང་། ཐང་མཐིལ་ལ་ཁ་ཚང༌། མཁར་ཚང༌། གཡའ་ཞབས་ཚང་། གནས་བཅུ་ཚང་། བར་གྲོང་ཡར་ཁ་
ཚང་། བར་གྲོང་ཕི་ཁ་ཚང་། ར་དཀར་ཚང་། མ་ལི་ཚང་། ཕི་གྲོང་ཕི་ཁ་ཚང་། ཕི་གྲོང་ཡར་ཁ་ཚང་། མར་ག་
ཚང་། ཡར་ཤོད་ཚང་། དགོན་དགོན་ཚང་། བྲག་སྒང་ཚང་། གད་འོག་ཚང་། ཕི་ཤོད་ཡར་ཁ་ཚང་། ཕི་ཤོད་
ཕི་ཁ་ཚང་། གད་འོག་ཚང་། ལ་རྩ་ཚང་། སྟོད་ཚང་བཅས་སོ། །གོང་གསལ་སྤྱི་འབུམ་ཚང་ནི་སྔར་བཀའ་ཤོག་
ཡོད་པའི་དུད་ཚང་ཆེན་པོ་ཞིག་ཡིན། བཀའ་ཤོག་ནི་སྔར་ཁོང་ཚོའི་གྲ་པ་ཚུལ་ཁྲིམས་ནོར་བུ་འབོད་པ་ཞིག་ལྷ་ས་
བར་སྐོར་དུ་འགྲོ་སྐབས་ར་སྒྲེང་ཚང་གི་གཟིམ་འགག་འཚོལ་བ་དང་འཕྲད་པས་ཁོང་ནི་གཟུགས་སྟོབས་ཆེན་པོ་
ཡོད་སྟབས་དེ་གར་སྡོད་གནས་གང་ཡིན་མེད་སོགས་བྲིས་ནས་ཕྱིས་རྭ་སྒྲེང་གི་གཟིམ་འགག་ཏུ་གྱུར་ནས་བཀའ་
ཤོག་ཀྱང་དེ་ནས་བྱུང་ཡོད། སྤྱི་ལ་འཁོར་བའི་ཆོས་པོ་ཏི་འབུམ་ཡོད་པས་སྤྱི་འབུམ་དུ་འབོད། དེ་
གོང་གི་སྤྱི་འབུམ་ཚང་ནི་1950ལོའི་གོང་དུ་བཀའ་ཤོག་ཡོད་པའི་མགོ་ལུང་གསུམ་ནང་དུད་ཚང་ཆེན་པོ་
ཞིག་ཡིན། བཀའ་ཤོག་གང་ནས་བྱུང་བ་ཞེ་ན། སྔར་གསང་སྔགས་ཆོས་གླིང་གི་གྲྭ་པ་ཡིན་པའི་སྤྱི་འབུམ་ཚང་ལ་
ཚུལ་ཁྲིམས་ནོར་བུ་འབོད་པ་ཞིག་ཡོད་པ་ཁོང་ལྷ་སར་བར་སྐོར་དུ་ཕེབས་སྐབས་རྭ་སྒྲེང་བླ་བྲང་གིས་གཟིམ་འགག་
འཚོལ་བ་དང་འཕྲད་པས་ཁོང་ནི་གཟུགས་སྟོབས་ཆེ་ཞིང་རྫིག་ཉམས་དོད་པོ་ཡོད་སྟབས་ས་ཆ་དེ་རང་ནས་
བཞུགས་ཡུལ་ཐོ་བཀོད་དེ་ཡུན་རིང་མ་སོང་བར་རྭ་སྒྲེང་གི་གཟིམ་འགག་ཏུ་གྱུར་པས་བཀག་ཤོག་ཀྱང་དེ་ནས་བྱུང་
ཡོད། སྤྱི་འབུམ་ཚང་ཞེས་པའི་དུད་ཆེན་དེར་སྤྱི་ལ་མཁོ་བའི་ཆོས་ཀྱི་པོ་ཏི་འབུམ་དུམ་པ་བཅུ་དྲུག་ཡོད་པས་སྤྱི་



འབུམ་དུ་གྲགས། འབུམ་ནི་སྤྱི་ལ་མཁོ་བ་དང་སྒེར་ལ་མི་འཁོར་བ་མེད་ཀྱང་སྐབས་དེ་དུས་མགོ་ཆེན་གྲོང་དུ་
འབུམ་དུམ་པ་བཅུ་དྲུག་ཤིན་ཏུ་དཀོན་པོ་ཡིན་སྟབས་སྤྱི་ལ་ཕན་པ་ཆེན་པོ་ཐོབ་མྱོང་ཡོད་པའི་ཕྱིར་ནའོ། །
གསུམ། མཚོ་ལུང་ལུང་པ་འཆད་པ།
གྲགས་མགོ
དང་ཐོག་མཚོ་ལུང་ཞེས་བརྗོད་དོན་ནི་ཐོག་མ་ལུང་པ་དེར་ཆུས་ཁེངས་ནས་མཚོ་ཡིན་པས་མཚོའི་ལུང་པ་
ཡིན་ཞེས་ཤོད་སྲོལ་ཡོད། ལུང་པ་དེར་དང་ཐོག་མཚོས་ཁེངས་ཤིང་དེ་ནས་མཚོ་ཡང་རིམ་བཞིན་མཚོ་ཁ་ཡང་
དམའ་རུ་དམའ་རུ་ཕྱིན་ཏེ་མཚོ་བསྐམས་པའི་ཤོད་སྲོལ་ཡོད་པ་བཞིན་རིའི་སྐེད་དུ་གངས་རོའི་གཟུགས་དང་དེ་
སྔོན་སྡེ་ཆུང་ངུ་ཆགས་པའི་རྩིག་ཤུལ་ཡང་མང་པོ་མཐོང་རྒྱུ་ཡོད་པ་དེའང་དོན་དངོས་ཀྱི་ཐོག་ནས་དཔང་རྟགས་
བཙན་པོ་ཞིག་ཏུ་བརྩི་ཆོག ལུང་པ་དེའི་མཆོད་གནས་གཙོ་བོ་ནི་ཤྭ་ལུང་ཕ་རྒན་ཞེས་འབོད་སྲོལ་ཡོད་ལ་དོན་
དངོས་ཐོག་རོལ་པ་སྐྱ་བདུན་ཞེས་པ་དེ་ཡིན། །
1:| ཕ་རྒན་ཞེས་པ་ནི་ཡུལ་ལྷར་ཆེར་བསྟོད་བྱེད་པའི་ཚུལ་ལོ། །བཙན་དེ་ནི་དྲག་བཙན་ཤིན་ཏུ་ཆེ་བ་ལུང་པ་
དེ་གར་སྐད་གྲགས་ཤིན་ཏུ་ཆེ་ཞིང་ས་ཆ་དེ་ནས་མིན་པའི་མི་ཆེ་བླ་དཔོན་སུ་ཞིག་ས་ཆ་དེར་ཟླ་ཤས་སམ་ལོ་ཤས་
སྡོད་དགོས་ཚེ་ངེས་པར་དུ་བཙན་དེའི་མདུན་དུ་བསང་གསོལ་ཞིག་གཏོང་དགོས་ཀྱི་ཡོད་པ་དཔེར་ན། དེ་སྔོན་སྡེ་
པ་གཞུང་གི་རྩེ་དྲུང་ཡང་ས་ཆ་འདི་གར་སླེབས་ན་བཙན་དེའི་མདུན་དུ་བསང་གཏོང་སྲོལ་ཡང་ཡོད་ལ་གཏོང་ཡང་
དགོས་ཀྱི་ཡོད། གལ་སྲིད་ལོ་རེར་མཆོད་མེ་དང་བསང་ཐེངས་གཅིག་མ་བཏང་ན་དཔོན་པོའམ་རྩེ་དྲུང་དེར་ལུས་



བདེ་སེམས་སྐྱིད་ཡོང་མི་སྲིད་ཅེས་ཤོད་སྲོལ་ཡོད། རོལ་པ་སྐྱ་བདུན་དང་དགྲ་འདུལ་དབང་ཕྱུག་གཉིས་ནི་ས་ཆ་
དེ་གར་ཙམ་མིན་པར་བོད་ལྗོངས་སྤྱིའི་བསང་མཆོད་བྱ་ཡུལ་ཞིག་ཡིན། ད་དུང་ས་ཆ་དེ་གར་མཆོད་ས་ནི་དམ་
ཅན་དང་། དགེ་བསྙེན། ཁྲི་གདོང༌། རྡོ་རྗེ་བེཀྲེག དུང་གཡག་དཀར་པོ། བོན་ཟིལ་པ་གདོང་། ནག་སྒང་
ཕྱོགས་སུ་སྟག་ལངས། པོ་ཏའི་ཕྱོགས་སུ་ངང་པ་དཀར་ལྡན། བོར་ལུང་མཚེར་གདོང་། བོན་པོ་རྔ་རྡུང་བཅས་
དང་། གཞན་ཡང་བོན་པོ་རྒྱལ་མོ་དང་ རྟ་རྐྱང་གདོང་དམར་དེ་གཉིས་རྗེས་སུ་འཇོག་དོན་ནི་གཞི་བདག་ཡིན་
པས་སོ། །བོན་པོ་རྒྱལ་མོ་དང་། རྟ་རྐྱང་གདོང་དམར་གཉིས་པོ་ནི་ཕ་རྒན་གྱི་སྲིང་མོ་ཡིན་ཞེས་ཤོད་སྲོལ་ཡོད་ལ་
དེའི་ནང་བོན་པོ་རྒྱལ་མོ་མགོ་ཆེན་གྲོང་དུ་མནའ་མར་འགྲོ་མྱོང་ཡོད་ཅེས་ཤོད་སྲོལ་ཡོད། དེ་སྔོན་མཚོ་ལུང་ལུང་
པའི་ཆོ་རིགས་ཚལ་གྱི་སོན་དེ་མགོ་ཆེན་དུ་ཁུར་མྱོང་ཡོད་པ་ཤོད་སྲོལ་ཡོད་པ་བཞིན་དུ་མགོ་ཆེན་གྲོང་དུའང་ཆོ་
རིགས་ཚལ་འཐུ་རྒྱུ་ཡོད། གཞན་ཡང་ད་དུང་གནས་རི་མི་འདྲ་བ་ཁག་གཅིག་ཡོད་དེ། རི་ནག་གདོང་དང་།
ཚན་གཞུང་རི། བེའུ་རྫི་རི། ར་རྫི་རི་སོགས་རི་མང་པོ་ཡོད། དེའི་ནང་རྟ་ཆད་ལུང་པར་རྒྱལ་བའི་བཀའ་འགྱུར་
ཆེན་མོའི་གནས་རི་ཡིན་པ་མི་རིག་དཀར་ཅན་གྱི་མིག་ལམ་དུ་རྒྱལ་བའི་བཀའ་འགྱུར་རིན་པོ་ཆེའི་གདོང་དར་
དམར་པོ་རླུང་གིས་གཡུག་གིན་ཡོད་པ་དེ་དག་ཀྱང་གཟིགས་ཐུབ་ཀྱི་ཡོད་ཅེས་ཤོད་སྲོལ་མཆིས། རྟ་ཆད་ལུང་
པའི་འདབས་སུ་མཁའ་འགྲོའི་བྲོ་ར་ཞིག་ཡོད་པས་དེར་ཡ་མཚན་བ་ཞིག་ལ་བྲོ་འཁྲབ་ཤུལ་དུ་རྩྭ་ཡང་རྩ་བ་ནས་
སྐྱེས་མེད་པ་མཐོང་རྒྱུ་ཡོད། རྟ་ཆད་ལུང་པ་ཞེས་པ་ནི་ལུང་པ་དེར་འགྲོ་སྐབས་ལ་མཐོ་ཞིང་གྱེན་ཤིན་ཏུ་གཟར་པོ་
ཡོད་པས་ཅང་ཤེས་རྟ་ཕོ་ཡང་འགྲོ་མ་ཐུབ་པ་དཀའ་ལས་ཁག་ཐག་ཆོད་ནས་ལུས་པའམ་ཆད་པས་ན་རྟ་ཆད་ལུང་
པ་ཞེས་འབོད། དེའི་མཚམས་སུ་ད་དུང་མཛོ་ཆད་ལུང་པ་ཡང་འབོད་པ་ཞིག་ཡོད། གནས་ཕུགས་རི་ནི་བདེ་
མཆོག་ཕོ་བྲང་རང་བྱོན་འཁྲུངས་པའི་གནས་རི་རྩ་ཆེན་ཞིག་ཡིན་པ་མ་ཟད་བླ་མ་གོང་མ་རྣམས་ཀྱི་གསུང་ལས་རྟ་
ཆད་ལུང་པའི་ས་ཆ་དེ་གར་གོམ་པ་སྤོ་མི་ནུས་པའི་གནས་རི་གང་སར་ཁྱབ་ཡོད་ཅེས་གསུང་མྱོང་ཡོད་དེ་“རྟ་ཆད་
ལུང་པར་གོམ་པ་སྤོ་ས་མེད”ཅེས་ཤོད་རྒྱུན་ད་ལྟའི་བར་འཇགས་ཡོད། རྫ་ཐང་ལ་ཁར་སྔ་མོ་ཚད་ལྡན་གཅོད་པ་
ཞིག་གིས་རྡོ་ཕ་བོང་ཞིག་ནས་གསེར་སྐུ་ཞིག་གཏེར་དེ་ག་ནས་བཞེས་མྱོང་ཡོད་པས་སྐབས་དེ་དུས་ཚད་ལྡན་
གཅོད་པ་དེར་ཕེབས་སྐྱེལ་ཞུ་མཁན་གྱི་སེམས་སུ་ད་ནི་གསེར་སྐུ་གཏེར་ནས་ལེན་རྒྱུ་ཡོད་པ་ཤེས་བྱུང་བས་ཚུར་
ཡོང་སྐབས་ངས་ཀྱང་མང་པོ་ལེན་དགོས་སྙམ། གཅོད་པ་ཕེབས་སྐྱེལ་ཞུས་གྲུབ་རྗེས་ཚུར་ཞོར་དུ་ཕེབས་སྐྱེལ་ཞུ་
མཁན་གྱིས་གཅོད་པ་ནང་བཞིན་གསེར་སྐུ་ལེན་རྩིས་བྱས་ཀྱང་གསེར་སྐུ་ལེན་པའི་ཤུལ་ཡང་མི་མཐོང་བར་གྱུར་
པས་ཕེབས་སྐྱེལ་ཞུ་མཁན་ཡ་མཚན་ཤིན་ཏུ་སྐྱེས་ནས་ག་བྱེད་འདི་བྱེད་མེད་པར་གྱུར། གཞན་ཡང་ཨེ་ཀ་མིག་
གཅིག་ཅེས་པའི་གནས་རི་དེ་གནས་རི་གཞན་དང་མི་འདྲ་བ་མིག་གཅིག་ལྡན་ཡིན་པ་ཤོད་སྲོལ་ཡོད། མགྱོགས་
ལ་ལ་སྐེད་དུ་ནགས་རིའམ་གནས་རི་དེར་ཤིང་ནགས་སྒོར་སྒོར་གཅིག་པུ་ཡོད་སར་དགུན་ཁའི་དུས་སུའང་ཁ་བ་
མི་སྡོད་པ་ཡ་མཚན་ཤིན་ཏུ་ཆེ་བའི་གནས་རི་ཞིག་ཡིན། ཨེ་ཀ་ཞེས་པ་ནི་སྒྲ་རིག་པའི་ནང་གྲངས་གཅིག་གི་དོན་
ཡིན་པ་ལས་དོན་མེད་ཐོག་ཨེ་ཀ་ཞེས་མིང་བཏགས་པ་རྩ་བ་ནས་མིན་པ་ཤེས་པར་བྱའོ། །ཨེ་ཀ་མིག་གཅིག་དང་
63



འབྲོང་ལྕེ་གཉིས་ཀྱི་སྒང་དུ་མཚེའུ་ཆེ་ཆུང་བརྒྱ་དང་བཅུ་མེད་བརྒྱད་ཡོད་པ་དེར་ཚོས་མདོག་ཀྱང་མི་འདྲ་བ་མང་པོ་
ཡོད་ཅེས་ཤོད་སྲོལ་ཡོད། དེའི་འོག་ཏུ་ལས་ཀྱི་བུ་ཆུང་དཀར་ནག་གཉིས་མཇལ་རྒྱུ་ཡོད། སྟག་ལངས་གྲྭ་ཚང་
ཆེན་པོའི་སྨད་དུ་མཚོ་ཞིག་ཡོད་པར་ཤོད་སྲོལ་དུ་མཚོ་དེར་མཚོ་མཐིལ་མེད་པར་ཤོད། ཉིན་ཞིག་རུ་བ་སྐྱས་སྤོས་
ནས་མར་དེར་ལྷུང་བ་མགོ་ཆེན་འདམ་རའི་ནང་དུ་དོན་ཡོང་བ་ཤོད་རྒྱུན་ཡོད། གནས་རི་དེའི་གནས་སྒོ་ཕྱེ་
མཁན་ནི་མཚོ་ལུང་སྒོམ་པ་བློ་བཟང་གི་དུས་སུ་ལྗང་བླ་མ་བསོད་ནམས་གྲགས་པ་ཞུ་བ་དེ་ཡིན། སྤོ་བོ་ལྗང་གི་
ཕྱོགས་སུ་ཉིན་ཞིག་དུད་ཚང་གཅིག་གིས་བླ་མ་ཞིག་གདན་འདྲེན་ཞུས་ནས་རིམ་གྲོ་བྱེད་སྐབས་རྒོད་ཐང་དཀར་
གཅིག་ནམ་མཁའ་ནས་ལྡིང་བསྐོར་ལན་གསུམ་བརྒྱབ་སྟེ་དུད་ཚང་དེའི་འཁྲིས་སུ་འབྱོར་སྐབས་མི་ཞིག་ཏུ་གྱུར་
ནས་མི་དེའང་ལྗང་བླ་མ་བསོད་ནམས་གྲགས་པ་ཡིན་པ་ས་ཆ་དེ་གར་སྡོད་མཁན་གྱིས་ངོ་ཤེས་པ་སོགས་གཏམ་
རྒྱུད་མང་པོ་འདུག ཕྱིས་སུ་རྒན་རབས་རྣམས་ཀྱི་ཤོད་རྒྱུན་དུ་བྱ་ཆེན་ཐང་དཀར་རྒོད་པོ་གཅིག་མཚོ་ལུང་གི་ས་
ཆ་དེ་གར་འཕུར་ཡོང་དུས་ལྗང་བླ་མ་བསོད་ནམས་གྲགས་པ་གནས་གཟིགས་སུ་ཕེབས་པ་རེད་ཅེས་ཤོད་རྒྱུན་
ཡོད། སྟག་ལངས་ཀྱི་གནས་རི་དེ་དག་གི་མདུན་དུ་ཞག་བསྡད་ན་དུང་དང་རྒྱ་གླིང་གི་སྒྲ་ཡང་གོ་གི་ཡོད་ལ་
མཚམས་རེ་ཆུ་ཡང་དམར་པོ་ཆགས་ཀྱི་ཡོད་པས་དེར་གནས་པའི་གཞི་བདག་གིས་སྟག་ལངས་དགོན་གྱི་གྲྭ་པའི་
གྲྭ་ཆས་ལ་ཚོས་རྒྱག་གི་ཡོད་ཅེས་ཤོད་སྲོལ་ཡོད། དམག་དཔོན་དགྲ་འདུལ་དབང་ཕྱུག་གི་གནས་རིའི་ཉེ་འདབས་
སུ་ཞིང་ཁ་མུའུ་བཅུ་ཙམ་གྱི་སར་མཚོ་ཞིག་ཡོད་པས་དེའི་མིང་ལ་གཡག་རིགས་མཚོ་ཞེས་འབོད། མཚོ་དེར་མཚོ་
མཐིལ་མེད་ཅེས་ཤོད་རྒྱུན་ཡོད། ཐན་པ་བསྟན་སྐབས་མཚོ་དེའི་ནང་ཆར་རྫས་སོགས་གཡུགས་ན་ཆར་འབབ་ཀྱི་
ཡོད་ཅེས་བཤད། དེ་ནས་སྤྱི་ལེ་གཅིག་ཙམ་གྱི་སར་གསེར་ཆུ་ལུང་པ་ཞེས་པའི་ཆུ་ལུང་ཞིག་ཡོད། ལུང་པ་དེའི་
ནང་དུ་གསེར་མང་པོ་ཡོད་ཅེས་ཤོད་རྒྱུན་ཡོད། ཐོག་མར་མཚོ་ལུང་དུ་མེ་འབུད་དུད་བདུན་ཞེས་འབོད་ཀྱི་ཡོད་
པས་མེ་གཏོང་མཁན་དུད་ཚང་བདུན་ཡོད་པ་ཤོད་ཀྱི་ཡོད་པས་ད་ལྟའི་དུས་སུའང་མེ་འབུད་དུད་བདུན་གྱི་མི་རྒྱུད་
ཡིན་ཞེས་བརྗོད་སྐབས་མཚོ་ལུང་གི་མི་རྒྱུད་ངོ་མ་ཡིན་པ་ལས་རྗེས་སུ་ས་ཆ་གཞན་ནས་སྤོས་ཡོང་བ་མིན་པ་ས་
སྐྱེས་རྡོ་སྐྱེས་ཡིན་ཞེས་པའི་དོན་དུ་གོ་དགོས་ཀྱི་ཡོད། །
མཚོ་ལུང་གི་མེ་འབུད་དུད་བདུན་ནི། ཡར་གྲོང་ཚང༌། ས་ཁྲི་ཚང་། ས་ཁྲི་ཕི་ཁ་ཚང་། གཞུ་ཤུབས་ཚང་།
བོར་གཞིས་ཚང་། མདའ་ཞིང་ཚང་། མདའ་ཐང་ཚང་བཅས་ལ་བརྗོད་སྲོལ་ཡོད་པ་མཆིས།
ཨ་སྤྲ་གངས་སམ་སྐྱིད་ལོ་གངས་ནི་ལ་སྒོའི་གངས་ཀྱི་ཤར་ལྷོའི་ཕྱོགས་སུ་གནས་པ་དང་དེང་རྫ་ཡུལ་རྫོང་
རོང་སྟོད་ཤང་གི་ས་མཚམས་ནང་ཨ་སྤྲ་འཁྱག་རོམ་ཞེས་པ་དེ་དོན་དུ་གངས་རི་གཅིག་ལས་མཆེད་པ་དང་མིང་
བཏགས་ཡུལ་མི་འདྲ་བར་བརྟེན་ནས་འབོད་སྟངས་མི་འདྲ་བ་བྱུང་བ་ཡིན། མགོ་ཡུལ་མཚོ་ལུང་གི་སྐྱིད་ལོའི་སྦུག་
ཏུ་ཡོད་པའི་གངས་རི་དེ་ཡང་རྩ་བ་ཐུག་ས་གཅིག་པ་ཡིན་པ་དང་མིག་སྔར་བོད་ཀྱི་ས་བབ་དམའ་ཤོས་ཀྱི་འཁྱག་
རོམ་ཡིན་པ་དང་རྩེ་མོའི་མཐོ་ཚད་སྨི6882དང་འཁྱག་རོམ་གྱི་ཞེང་ཚད་སྤྱི་ལེ་27ཡོད། ལྕེའི་དབྱིབས་ཅན་གྱི་
གངས་དེ་ལྷོ་བྱང་གཉིས་དང་རའུ་ས་མཚམས་བར་ཡོད། ལྷོ་ངོས་ཀྱི་ལྕེའི་དབྱིབས་ཅན་གྱི་གངས་དེ་རྫ་ཡུལ་གྱི་ས་
64



མཚམས་ནང་དང་ནགས་ཚལ་དབུས་སུ་ཆགས་ནས་འཛམ་གླིང་ཐོག་ཤིན་ཏུ་མཐོང་དཀོན་པའི་ནགས་ཚལ་རྒྱུད་
དུ་གནས་པའི་འཁྱག་རོམ་གྱི་མཛེས་ལྗོངས་ཤིག་རེད།
ཨ་སྤྲ་གངས་ཀྱི་མགོ་དེ་གདོད་མའི་ནགས་ཚལ་དབུས་སུ་སྤྱི་ལེ་འགའ་ཞིག་ཆགས་ཡོད་པས་དངུལ་མདོག་
ཅན་གྱི་འབྲུག་ཅིག“ སྔོ་ལྗང་ཅན་གྱི་རྒྱ་མཚོ” ནང་འཕྱོ་བ་ལྟ་བུ་ཡོད། དེར་བརྟེན་ཨ་སྤྲ་གངས་སམ་སྐྱིད་ལོ་
གངས་རི་ལ་མི་རྣམས་ཀྱིས་མཛའ་བརྩེའི་ངང“ སྔོ་ལྗང་ཅན་གྱི་གངས་འཁྱག” ཞེས་འབོད་ཀྱི་ཡོད། གངས་དེའི་
སྟེང་འོག་གི་ས་བབ་ཧེ་བག་སྤྱི་ཁྲེ་6000ཡན་ཡོད་སྟབས་རོང་གཅིག་ནང་གནམ་གཤིས་བསྟན་སྟངས་མི་འདྲ་བ་
ཡོད། ཚ་བ་ཆེ་བའི་ཁུལ་ནས་གྲང་བའི་ཁུལ་བར་གྱི་གནམ་གཤིས་ཀྱི་ཁྱད་ཆོས་ཚང་མ་ལྡན་ཡོད། གངས་ཀྱི་ས་
དབྱིབས་དེ་མཐོ་བ་ནས་དམའ་བའི་བར་སྐས་རིམ་གསུམ་ལྟར་སྣང་བ་སྟེ་སྐས་རིམ་དང་པོ་གངས་འཁྱག་ཆགས་
ཡུལ་ཡིན་པ་དང་ཡུལ་དེར་ས་བབ་མཐོ་ཁར་གངས་རིའི་སྟེང་དུ་འགྲོ་དགོས་སྟབས་གཟུགས་གཞི་ཐང་པོ་མེད་ན་
དཀའ་ངལ་ཆེན་པོ་འཕྲད་སྲིད། སྐས་རིམ་གཉིས་པ་གངས་འཁྱག་དབུས་ཀྱི་གངས་འཁྱག་འབབ་ཆུ་ཡིན་པ།
སྐས་རིམ་གསུམ་པ་གངས་འཁྱག་འོག་ཏུ་ཡོད་པའི་ལྕེ་དབྱིབས་གངས་འཁྱག་ཡིན། གངས་འཁྱག་ཆེན་པོ་དེ་
བརྙན་ཤེལ་ཆེན་པོ་ཞིག་དང་འདྲ་བར་གངས་འོད་ཆེ་བས་ངོ་མཚར་ལྟ་བས་མི་ངོམ་པ་ཞིག་ཡོད། དངུལ་འབྲུག་
ལྟར་གྱི་གངས་འཁྱག་དེ་གྲང་ངར་ཆེ་བའི་རི་རོང་དུ་འཕྱོ་བ་ལྟར་ཡོད་པས་མཛེས་སྡུག་དང་བརྗིད་ཉམས་ཧ་ཅང་
ཆེན་པོ་ལྡན་པ་ཞིག་ཡོད། ཨ་སྤྲ་གངས་སམ་སྐྱིད་ལོ་གངས་ནི་རྒྱ་མཚོའི་རྣམ་པའི་གངས་རིའི་ཁོངས་སུ་གཏོགས་
པ་ཞེས་བརྗོད་ཀྱི་ཡོད་པས་དོན་དུ་ཚན་རིག་པས་བཞུ་མགྱོགས་པ་དང་ཆགས་མགྱོགས་པའི་གངས་ཤིག་རེད་ཅེས་
དྲ་བའི་ཐོག་དེ་ལྟར་འཁོད་ཡོད། །
མཚོ་ལུང་མཚོ་ལུང་ཟེར་བ། ཐོག་མར་མཚོ་ཡིས་ཁེངས་པ། མཚོ་ལུང་མཚོ་ཡི་ལུང་པར། མཚོ་དང་
མཚེའུ་ཡིས་བརྒྱན་པ། མཚོ་གནས་མཚོ་འཁྱིལ་ནང་དུ། མཚོ་གླང་མཐོང་བར་གྲགས་པ། སྐྱིད་ལོ་ཨ་སྤྲ་གངས་
ལ། གངས་རི་གཅིག་གི་ཆུ་རྒྱུན། གངས་ཕུག་གཏད་ས་གཅིག་པ། ཆུ་ཕུགས་གཅིག་གི་ཆུ་བོ། སྐྱིད་ལོ་གངས་
མཚོ་ཆེན་པོ། མཚོ་ཕྲན་ཀུན་གྱི་འགོ་མ། སྐྱིད་ལོ་གངས་མཚོ་དེ་ཉིད། རྩ་བ་གངས་རིར་ཐུག་པ། རོང་སྟོད་ཨ་
སྤྲ་གངས་རིར། འབོད་སྟངས་སྣ་མིན་སྣ་ཚོགས། ཡོངས་ཁུངས་སྐྱིད་ལོ་གངས་རི། གངས་རི་དེ་ཡི་ཆགས་
སྟངས། དྲ་བའི་ནང་དུ་འཁོད་པས། མིག་ལྡན་སྐྱེ་བོ་ཀུན་གྱིས། དོ་སྣང་བྱ་ཡུལ་གྱུར་ཡོད། གངས་རི་དེ་དང་
འདྲ་བ། སྲིད་པ་འདི་རུ་དཀོན་པ། ཨེ་མ་གངས་རི་དེ་ནི། ཆུ་ཆེན་རྦ་རླབས་འཕྱུར་ས། ཤང་ཤང་ཆུ་ཕྲན་སྐད་
སྒྲ། ལྡེམ་ལྡེམ་པད་མའི་མཚོ་ཁར། ལྷང་ལྷང་ཁུ་བྱུག་གྲག་ས། སྤང་རི་མཎྜལ་ཕུལ་འདྲ། རྩི་ཤིང་འདབ་མ་
མཐུག་ས། བྲག་རི་གཡང་གཟར་ཆེ་བ། རལ་གྲི་གནམ་དུ་འཕྱར་འདྲ། ནགས་རི་འབར་རི་འབུར་རི། མགར་
བས་སོལ་བ་སྤུངས་འདྲ། གདོད་མའི་ནགས་ཚལ་དེ་རུ། གལ་ཏེ་ཆས་དགོས་བྱུང་ན། ཉི་འོད་མཐོང་རྒྱུ་དཀོན་
པ། བཞའ་ཚན་དེ་བས་ཆེ་བ། མཚོ་ལུང་མཚོ་ཡི་ལུང་པར། ས་བཙན་ཆུ་བཙན་མང་བ། ས་བཙན་སྤང་རི་གཡུ་
ལྗོངས། བྲག་བཙན་ལྕགས་ཀྱི་སྒོ་མོ། ཆུ་བཙན་རབ་མེད་ཡིན་པ། ཡུལ་ལྷ་དྲག་བཙན་ཆེ་བ། སྐུ་མདོག་ཕལ་
65



ཆེར་དཀར་པོ། བ་དན་ཕྱག་ཏུ་བསྣམས་པ། ཡོན་གྱི་བདག་པོ་ཀུན་ལ། འཕྲིན་ལས་གློག་ལྟར་མྱུར་བ། གདོང་
གྲོགས་མེ་ལྟར་ཚ་བ། ཉམ་ཐག་ལྷག་པར་སྐྱོང་བ། མཚོ་ལུང་མཚོ་ལུང་ཟེར་བ། སྤང་ལ་མེ་ཏོག་མཚར་བ། རྨ་
བྱའི་སྒྲོ་གུར་ཕུབ་འདྲ། རི་ལ་ནགས་ཚལ་བཀླུབས་པ། ནགས་ཚལ་སྟུག་ཅིང་སྲོང་བ། སྡེ་གྲོང་ཆགས་ཡུལ་སྐྱིད་
པ། ཆགས་ཡུལ་ས་གཤིས་འཇམ་པ། ས་གཤིས་འཇམ་པའི་གྲོང་སྡེར། མི་ལ་ཅོ་འདྲི་མཁས་པ། རང་རང་ཤོད་
ལ་མཁས་པ། ཁ་མཁས་བསྟུན་མཁས་ཆེ་བ། བློ་དང་རྩལ་དྲུག་འཛོམས་པ། ཡུལ་ལ་མཁོ་བའི་ཡུལ་ཟོག
འབྲོག་ལ་མཁོ་བའི་འབྲོག་ཟོག ཚོང་ལ་མཁོ་བའི་ཚོང་ཟོག རང་ལ་མཁོ་བའི་རང་དོན། མི་ལ་དགོས་པའི་
དངོས་ཟོག བློ་དང་ཇུས་ཀྱིས་ཁུག་པ། མི་བདེ་རང་སྐྱིད་ཡོང་བ། ཡུལ་ལུང་ཆགས་སྟངས་ལེགས་པ། ཡུལ་གྱི་
བཀོད་པ་མཚར་བ། མི་དང་མི་ཡི་དབར་ལ། ཁ་འཇམ་ཚིག་གི་བྲོ་བ། དོན་གོ་ཆོད་པའི་མདའ་མོ། གཞུ་ཡི་སྟེང་
དུ་བབས་པས། མི་སེམས་ཀུན་ལ་ཟུག་པ། ཞེ་སྡང་ཅོ་ག་འགྱུར་ས། གྲུ་བཞི་ས་ཡི་གོང་བ། ཡང་ཡང་སྐྱེ་བ་ཐོབ་
ན། བསོད་བདེ་བསོད་ནམས་བརྩི་ཆོག ཡུལ་ལུང་སྐྱིད་པོ་འདི་འདྲར། ཡང་ཡང་སྐྱེ་བའི་སྨོན་ལམ། བཏབ་
པར་བྱིན་གྱིས་རློབས་ཤིག
གཞན་ཡང་མཚོ་ལུང་དུ་ས་མིང་མཚེར་ཞེས་འདོགས་སྲོལ་མང་པོ་ཡོད་པ་དཔེར་ན། གཡའ་མ་མཚེར་
དང༌། རྡོ་སྐྲན་མཚེར། ཆུ་ཤོད་མཚེར། ཀླུ་ལུ་མཚེར། སྨན་མཚེར། དྲེའུ་མཚེར། མཚེར་ཆུང་། གོང་མཚེར།
འབྲོག་མཚེར་བཅས་ཁྱོན་བསྡོམས་དགུ་རུ་བཤད། གནས་སྐབས་འབྲོག་པ་སྡོད་སར་འབྲོག་མཚེར་ཞེས་འབོད་
པ་ཚིག་མཛོད་ཆེན་མོ་ལས་འཁོད་ཡོད། ད་དུང་མཚེར་ལ་ལྷས་ར་ཡང་ཟེར་གྱི་ཡོད། །
མཚོ་ལུང་དུ་སྔ་མོའི་སྡེ་པ་ཆེན་པོ་བཞི་ཡོད་དེ་ལ་ཀོང་སྡེ་པ་དང་། འབུམ་མགོ་སྡེ་པ། ཡར་མཁར་སྡེ་པ།
མར་མཁར་སྡེ་པ་བཅས་སོ། །
མཚོ་ལུང་གྲོང་སྤྱིའི་དུད་མིང་བཞུགས་སོ།
སྤོ་ཡུལ་གྲོང་གི་དུད་ཚང་མིང་། ཡར་གྲོང་ཚང་། གཏེར་འབུམ་ཚང་། དགུ་གཏོར་ཚང་། མ་ལེ་ཚང་།
ས་ཁྲི་གྲོང་གི་དུད་ཚང་མིང་། ཕི་ཁང་ཚང་། ས་ཁྲི་ཚང་། བར་གྲོང་ཕི་ཁ་ཚང་། བར་གྲོང་ཡར་ཁ་ཚང་། གྲོང་
སྟོད་ཚང་། གཞུ་ཤུབས་ཚང་གི་དུད་ཚང་མིང་། གཞུ་ཤུབས་ཡར་ཁ་ཚང་། གཞུ་ཤུབས་ཕི་ཁ་ཚང་། མདའ་
ལྟག་གྲོང་གི་དུད་ཚང་མིང་། མདའ་ལྟག་ལ་ཁ་ཚང་། ཁ་གླིང་ཡར་ཁ་ཚང་། ཁ་གླིང་ཕི་ཁ་ཚང་། བོར་གཞིས་
གྲོང་གི་དུད་ཚང་མིང་། ཕི་གྲོང་ཚང་། བླ་དམ་ཚང་། བར་གྲོང་ཚང་། མདའ་ཞིང་ཚང༌། སྒང་མགོ་ཚང༌།
སྒང་ལྐོག་ཚང་། འགུ་རུ་ཚང་། ཡུལ་ཞབས་ཚང་། གད་འོག་ཚང༌། ལ་ཁ་ཚང༌། ཤྭ་རྩ་ཚང་། མགར་བ་ཚང་།
སྐྱིད་ར་ཚང་། མདའ་ཐང་གྲོང་གི་དུད་ཚང་མིང་། མ་མཁར་ཚང་། ཟམ་ཁ་ཚང་། མདའ་ཐང་ཚང་། གྲོང་
འགོ་ཚང་། ལྷ་བཟོ་ཚང་། སྐྱིད་ལོ་ཚང་བཅས་སོ། །
ཤོད་སྲོལ་དུ། ས་ཁྲིམས་མ་ཡིན་ས་ཁྲི་ཡིན། ས་དེ་ཡང་ཁྲིའི་དབྱིབས་ལྟར་ཡོད་པས་ན་ས་ཁྲི་ཡིན་ལ་དོན་
ནི་ཁྱད་དུ་འཕགས་པའི་དོན་ནོ། །
66



མགོ་ཡུལ་མཚོ་ལུང་དང་སྔ་སྒང་ཡར་རྩིས་གྲོང་ཚོ་དབར་
གྱི་རྩྭ་རིའི་སྐོར་སྔར་ནས་ད་བར་གྱི་ལོ་རྒྱུས་དྲང་གཏམ་ཐོར་བུ། །
གཅིག མགོ་ཡུལ་མཚོ་ལུང་གི་ཡུལ་གྲུ་ནི་སྔ་ནས་ད་བར་
མགོ་ལུང་གསུམ་ནང་གི་ཡུལ་གྲུ་ཆེ་ཤོས་དང་མི་གྲངས་མང་ཤོས་
ཤིག་ཡིན་པས་གནའ་སྔ་མོའི་དུས་ཀྱི་མེ་གླང་སྤྱི་ལོ་617ལོར་
འཁྲུངས་པའི་གངས་ལྗོངས་སྐྱེ་འགྲོ་ཡོངས་ཀྱི་བརྩི་མཐོང་ཆེ་བའི་
ཆོས་རྒྱལ་སྲོང་བཙན་སྒམ་པོའི་དུས་སུའང་སྡེ་པ་བཞི་རུ་ཕྱེ་སྲོལ་
ཡོད་པ་འདི་ལྟ་སྟེ། ལ་གོང་སྡེ་པ་དང་། ཡར་ཁ་སྡེ་པ། ཕི་ཁ་སྡེ་
པ། འབུམ་མཁར་སྡེ་པ་བཅས་ཀྱི་ཕྱུགས་རིགས་དཀར་ནག་ཁྲི་
ལས་བརྒལ་བ་ཚང་མ་མགོ་ཐང་གི་ཕི་སྒོ་ཚུན་ཚད་དུ་རྩྭ་རི་དང་
སྨན་རི་ལོངས་སུ་སྤྱད་ཅིང་འཚོ་སྐྱོང་བྱས་ནས་ལོ་ངོ་ཆིག་སྟོང་
ལྷག་ཙམ་བར་སྔ་སྒང་ཡར་རྩིས་གྲོང་པ་དང་མགོ་ཡུལ་མཚོ་ལུང་
བའི་དབར་རྩོད་གླེང་སོགས་གང་ཡང་བྱུང་མེད་པ་ལུང་པ་ཕན་
བཀྲས་བརྟན།
ཚུན་འཚོ་བ་ཞི་བདེའི་ངང་བསྐྱལ་ཡོད་པ་ཤོད་སྲོལ་ཆུ་བོ་རྒྱུན་བཞིན་ཡོད། །
བོད་རང་བྱུང་བཅུ་པའི་སྤྱི་ལོ་1617ལོར་འཁྲུངས་པའི་རྒྱལ་བ་སྐུ་ཕྲེང་ལྔ་པའི་དུས་སུ་སྔ་སྒང་ཡར་རྩིས་
དང་མགོ་ཡུལ་མཚོ་ལུང་དབར་གྱི་རྩྭ་རི་དང་སྨན་རིའི་ཆེད་དུ་ལབ་གླེང་བྱུང་ནས་མཐར་མཚོ་ལུང་མདའ་ཞིང་ཚང་
གི་མགྲོན་གཉེར་ཡེ་བློས་སྐབས་དེ་དུས་བཀའ་ཤག་སྲིད་གཞུང་ལ་ཞུ་གཏུག་བྱས་པས་རྟགས་བཙུགས་ན་བའི་བར་
དུ་མགོ་ཡུལ་བར་དབང་བའི་ཐག་བཅད། རྟགས་བཙུགས་ན་བ་ཞེས་པའི་དོན་ནི་རྟགས་རྒྱག་ས་དང་ན་བ་ནི་
འདམ་རར་འབོད། མགྲོན་གཉེར་ཡེ་བློས་འབོད་པ་ནི་སྔར་སྡེ་པ་གཞུང་ནས་བཏང་གནང་བའི་དཔོན་རིགས་རྩེ་
དྲུང་དང་དྲུང་འཁོར་གཉིས་དང་མི་སེར་དབར་ཕན་ཚུན་སྣེ་ལེན་བྱེད་མཁན་འཇོན་ཐང་ཅན་ཞིག་ཡིན་ལ་མགྲོན་
གཉེར་ཁོང་ཡང་སྡེ་པ་གཞུང་ནས་བཏང་གནང་བ་ཞིག་ཡིན་པ་མ་ཟད་མཚོ་ལུང་མདའ་ཞིང་ཚང་གི་བུ་མོ་ཞིག་དང་
འཇིག་རྟེན་མཐུན་འཇུག་གི་ལས་ལ་ཞུགས་ནས་དེ་རུ་གཞིས་ཆགས་པ་དང་མཚོ་ལུང་ཕྱོགས་ཀྱི་ལ་རྒྱ་དམ་པོར་
བཅངས་ནས་སྡེ་པ་གཞུང་ལ་ཞུ་གཏུགས་བྱེད་པའི་རྒྱུ་མཚན་དེར་ཐུག་ཡོད་ལ་རྟགས་བཙུགས་ན་བ་བར་ཐོབ་དོན་
ཡང་དེ་ཡིན། མགྲོན་གཉེར་ཞེས་པ་ནི་དུང་དཀར་ཚིག་མཛོད་ལས་“ ཕྱིའི་འགྲུལ་པའམ་མགྲོན་པོ་ནང་དུ་ཡོང་
སྐབས་ཕན་ཚུན་སྣེ་ལེན་བྱེད་རྒྱུ་སོགས་ནུས་ཡོད་བྱེད་མཁན་ལ་གོ” ཞེས་འཁོད་ཡོད། དེར་ཞིབ་པར་དཔྱད་ན་
འགྲུལ་པར་སྣེ་ལེན་བྱེད་མཁན་ཙམ་གྱིས་མི་ཚད་པར་གོང་དཔོན་པོ་དང་འོག་མི་སེར་རྣམས་ཕན་ཚུན་མཚམས་
སྦྱོར་བྱེད་མཁན་འཇོན་ཐང་དང་ནུས་ལྡན་ཁྱད་པར་ཅན་ཞིག་ལ་གོ་དགོས་སོ། །
གཉིས། དུས་མཚམས་གང་ཞིག་སོང་རྗེས་མགོ་ཡུལ་བའི་གཙོ་རྒན་མཛོ་མགོ་འབོད་པ་ཞིག་ཡོད་པ་ཁོང་



ལ་རྒྱུ་ནོར་ཆེ་བ་དང༌། དཔའ་རྩལ་ཆེ་བ། ཁ་ཤུགས་ཆེ་བ། གཟུགས་སྟོབས་ཆེ་བ་བཅས་ཡོད་སྟབས་སྔར་བཞིན་
ཕི་སྒོ་ཚུན་ཆད་སླར་ཡང་མགོ་ཡུལ་བར་བདག་པའི་བརྩོན་ལེན་བྱས་ནས་དོན་བཟང་ཡང་སྨིན་ཡོད། ཕྱིས་ལོ་བཅུ་
གྲངས་ཀྱི་རྗེས་སུ་གཙོ་རྒན་མཛོ་མགོ་སྔ་སྒང་དུ་བུ་ལོན་བསྡུ་བར་ཕྱིན་སྐབས་ཁ་བ་བབས་པ་དང་འཕྲད་ནས་ཁོང་
གི་མིག་ཁ་བས་འཚིགས་པས་ཕྱི་སྒོའི་བྲག་ཕུག་ནང་མ་སྡོད་ཀ་མེད་བྱུང་སྟབས་སྔ་སྒང་བས་གོ་སྐབས་དེ་དང་
བསྟུན་ནས་མི་ཚོགས་མང་པོས་བསྐོར་ཏེ་རྡོ་གཞུས་ནས་བསད་པར་གྲགས། གཙོ་རྒན་མཛོ་མགོས་ངའི་མིག་ཤི་
མིག་རོ་མིག་དེ་མ་འཚིགས་ན་བྲག་ཕུག་གི་སྒོ་ཁ་གཡས་གཡོན་དུ་ཤ་བ་གནའ་བ་མང་པོ་ཡོད་པ་ཚོར་གྱི་འདུག་
ཅེས་ཤོད་མྱོང་། དོན་དུ་ཤྭ་བ་གནའ་བ་མིན་པར་སྔ་སྒང་བའི་མི་དཔུང་ཁྱུ་སྒྲིག་བྱས་ཏེ་གཙོ་རྒན་མཛོ་མགོའི་མིག་
ཁ་བས་འཚིགས་པ་ཤེས་ནས་ཕི་སྒོ་བྲག་ཕུག་གི་སྒོ་འགྲམ་གཡས་གཡོན་ནས་ལྐོག་ཏུ་མི་མང་པོས་རྡོ་རུབ་རྒྱག་རྩིས་
བྱེད་པའི་སྒྲ་ཡིན། སྔ་སྒང་བས་མགོ་ཡུལ་བའི་གཙོ་རྒན་ལྐོག་ཏུ་བསད་དགོས་དོན་ནི་དཔའ་རྩལ་ཆེ་བའི་གཙོ་
རྒན་མཛོ་མགོ་གི་གདོང་དུ་ཐད་ཀར་བཅར་མི་ནུས་པའམ་མི་ཕོད་པ་ཤུགས་ལ་ཤེས་ནུས། ཕི་སྒོ་ཞེས་པ་ནི་ས་བགོ་
དང་བྲག་རི་དེའི་ཕི་ཆད་མགོ་ཡུལ་བར་བགོ་པས་མིང་དུ་ཡི་སྒོ་ཞེས་འབོད་དོན་ཡང་དེ་ནས་བྱུང་བ་ཡིན། །
གསུམ། བོད་ཀྱི་རབ་བྱུང་བཅོ་ལྔ་ས་ཡོས་ལོའི་སྐབས་སུ་མགོ་ཡུལ་བ་དང་སྔ་སྒང་བའི་བར་སླར་ཡང་རྩྭ་
རིའི་ཆེད་དུ་རྩོད་གླེང་མང་པོ་བྱུང་བས་ས་ཁྲི་གྲོང་ཕི་ཁང་ཚང་གི་བུ་པདྨ་ལྷུན་གྲུབ་ཟེར་བའི་གཙོ་རྒན་དེ་དཔའ་བློ་
ཁོག་ཆེ་བ་དང་། ཁ་བདེ་ཞིང་ལྕེ་མཉེན་བ། རིག་གནས་ལ་མཁས་པ་བཅས་བྱུང་ཡོད་པ་དཔེར་ན། སྔར་སྡེ་པ་
གཞུང་སོགས་ལ་སྙན་ཞུ་གང་འདྲ་ཞིག་འབྲི་དགོས་ཚེ་མི་གཞན་ལ་རེ་མི་དགོས་པར་ཁོང་གིས་ཐད་ཀར་འབྲི་ཐུབ་
པའི་རིག་གནས་མཁས་པ་ཞིག་བྱུང་ཡོད། སྐབས་དེ་དུས་གཙོ་རྒན་པདྨ་ལྷུན་གྲུབ་ཀྱིས་བོད་ས་གནས་སྲིད་
གཞུང་ལ་ཞུ་གཏུགས་བྱས་ནས《ཆུ་བྱ་བཀའ་ཁྲ》ཞེས་པའི་བཀའ་ཤོག་ཅིག་ཞུས་ནས་རག་པ་དེའི་ནང་མགོ་ཐང་
ཆུ་བགོས་བར་མགོ་ཡུལ་བར་བདག་ཡོད་པ་ཁུངས་བཙན་དཔེ་དེབ་ཐོག་བཀོད་ཡོད་པ་འདི་ལྟ་སྟེ། 2009ལོར་སི་
ཁྲོན་མི་རིགས་དཔེ་སྐྲུན་ཚོགས་པ་དང་སི་ཁྲོན་མི་རིགས་དཔེ་སྐྲུན་ཁང་གིས་བསྐྲུན་པའི《བོད་ཀྱི་ལོ་རྒྱུས་རིག་
གནས་དཔྱད་གཞིའི་རྒྱུ་ཆ་བདམས་བསྒྲིགས》དེབ་བཅུ་པའི་ཤོག་གྲངས་388ནང“ རྫོང་རྙིང་གཉིས་ནས“ ངེད་
གཉིས་གོང་ས་རྒྱལ་དབང་ཐམས་ཅད་མཁྱེན་པའི་མདུན་ས་ནས་རྔ་སྒང་ཆུ་བགོས་མན་དང་རྫ་མཐིལ་ཝ་ལོང་
ཡན་གྱི་ས་གནས་སུ་ཁྲལ་བསྡུ་ཁྲིམས་གནོན་གྱི་དབང་ཆ་གནང་བ་ཞིག་ལ་ཁ་གདན་གྱི་བབ་འོས་ཙམ་ཡང་མེད་པ་
རེད་དམ། ལར་ནས་བླ་མས་དྲིལ་བུ་གར་བཞག་ལས། དྲིལ་བུས་བླ་མ་གར་བཞག་མིན་ཅིང་གལ་ཏེ་ཁྱོད་ཚོས་
སྲང་ཕྲུག་500འཇལ་འདོད་མེད་ན་ཁྱོད་རང་གསུམ་གྱི་ལུས་སྟེང་རྟ་ལྕག་བརྒྱ་རེ་གཏོང་གི་ཡིན” ཞེས་འཁོད་པར་
གཞིགས་ན། སྔ་སྒང་ཆུ་བགོས་མན་ཆད་དང་རྫ་ཡུལ་ཝ་ལོང་ཡན་ཆད་གསང་རྫོང་གི་ཁོངས་སུ་གཏོགས་པ་
གསལ་པོར་འཁོད་ཡོད། གསང་སྔགས་ཆོས་རྫོང་ཁོངས་སུ་གཏོགས་ན་མགོ་ཡུལ་བར་བདག་པ་ནི་སྨོས་མེད་རེད།
68



གཞན་ཡང་ཆུ་དེའི་ཆུ་མགོ་གཅིག་ལ་ཆུ་མཇུག་གཉིས་ཡོད་པས་ཆུ་དེ་གལ་སྲིད་མགོ་ཡུལ་ཕྱོགས་སུ་ཆེ་བ་རྒྱུག་ཡོད་
ན་ལོ་དེར་མགོ་ཡུལ་དུ་ལོ་ལེགས་ཡག་པོ་ཡོང་བ་ཤོད་ཚུལ་ཡོད་པ་དང་གལ་ཏེ་ཆུ་དེ་སྔ་སྒང་ཕྱོགས་སུ་ཆེ་བ་རྒྱུག་ཡོད་
ན་སྔ་སྒང་ཕྱོགས་སུ་ལོ་ལེགས་ཡག་པོ་ཡོང་ཞེས་ཤོད་རྒྱུན་ད་ལྟའི་བར་དུ་གནས་ཡོད།( གོང་གསལ་ཁུངས་བཙན་
ཡི་གེ་དེ་ནི་གསང་སྔགས་ཆོས་རྫོང་དུ་སྡེ་དཔོན་འཁྲུག་སྐབས་དཔོན་གྱིས་ཁ་ནས་དོན་པའི་སྐད་ཆ་ཞིག་རེད།
ཁྱོད་གསུམ་ཞེས་པ་ནི་གཙོ་རྒན་བློ་བཟང་བསྟན་འཛིན་དང་། ནོར་མགོན། ཨོ་རྒྱན་ཚེ་བརྟན་ལ་ཟེར)
ཤོད་སྲོལ་དུ་ཆུ་བགོས་མ་ཡིན་ལྷ་བགོས་ཡིན་བརྗོད་ཀྱི་ཡོད། དངོས་དོན་ནི་རྫ་ཡུལ་དང་སྔ་སྒང་གཉིས་ཀྱི་
ས་ཆའི་དབྱེ་མཚམས་སྔ་མོའི་དུས་ནས་བཟུང་ཕན་ཚུན་དྲང་པོ་དྲང་གཞག་བགོ་བ་ཡིན་ཞེས་གོ་རྒྱུ་ཡོད་པ་ལས་
ལྷས་ཐད་ཀར་བགོས་པ་གོ་རྒྱུ་མེད་ལ་དངོས་པོའི་གནས་ཚོད་དང་ག་ལ་མཐུན། ཆུ་བྱ་བཀའ་ཁྲའི་ནང་འཁོད་
པར་ལྟར་ལུང་པ་ཕན་ཚུན་ལོ་ངོ་བདུན་ཅུ་ལྷག་ཙམ་རྩོད་གཞི་གང་ཡང་མེད་པ་ཞི་བར་གནས་ཤིང་། དེ་རྗེས་སྔ་
སྒང་བའི་དབང་འདུས་དོམ་ཟེར་བ་ཞིག་གིས་མགོ་ཡུལ་བའི་ས་ཁོངས་བྲག་ནག་ཅེས་པར་རུ་བ་ཡོང་བས་མགོ་
ཡུལ་བ་གད་གཡབ་པདྨ་བསྟན་འཛིན་དང༌། མདའ་རྟགས་བསོད་ནམས་ཡེ་ཤེས། ཨ་བརྟན། གཙོ་རྒན་སྐལ་
བཟང་སོགས་གཙོ་བོར་བྱས་ཏེ་མཚོ་ལུང་བའི་དུད་ཚང་རེའི་ནང་མི་རེ་ཕྱིན་ནས་དབང་འདུས་དོམ་ཟེར་བ་དེ་མགོ་
ཡུལ་ས་ཁོངས་ནང་ཕྱིར་འབུད་བྱས་པ་མ་ཟད་ད་དུང་རྩྭ་རིན་དང་ཆུ་རིན་གྱི་ཚབ་ཏུ་མར་གོར་བཅུ་དྲུག་དང་ལུག་
གཅིག་བླངས་ནས་དུས་དེ་ནས་བཟུང་ཆུ་བགོས་དེ་གཡུ་ཕུར་ལུང་པ་ནས་མགོ་ཡུལ་བའི་ས་ཆ་ཡིན་པ་དངོས་དང་
ཤུགས་གཉིས་ཀ་རང་བཞིན་ཐོག་ཁས་བླངས་ཡོད། མ་ཟད་མགོ་ཐང་གི་རྩྭ་ཐང་ཐོག་ཏུ་འབྲི་དོང་ལྷས་ཞེས་པ་
དེར་སྦྲ་ཕུབ་ནས་རུ་བ་འགྲོ་བའི་གྲས་སུ་མདའ་ཐང་སྐལ་བཟང་དང་། ས་ཁྲི་བྱམས་པ་ཤེས་རབ། མདའ་ཐང་
མར་མཁར་ཐུབ་བསྟན་བཅས་དུད་ཚང་གསུམ་པོས་ལོ་མང་ས་ཆ་དེ་གར་རུ་བའི་འཚོ་བ་བསྐྱལ་ནས་སྡོད་མྱོང་
ཡོད། གོང་དུ་སྨོས་པ་བཞིན་བྲག་ནག་ཅེས་པ་ནི་གསང་སྔགས་ཆོས་རྫོང་གི་རྟ་པ་སྡོད་ས་དང་ས་ཁྲིམས་རྟ་བརྒྱ་
མའི་སྡོད་ས་ཡིན། གཡུ་ཕུར་གཞམ་ར་ལྷས་ཞེས་འབོད་པ་དེ་ལ་གསང་སྔགས་ཆོས་གླིང་གི་སྤྲུལ་སྐུ་ཅི་ཤོས་བླ་བྲང་
གི་སྨོས་མེད་འབྲོག་ར་ཞིག་ཀྱང་ཡིན། །
སྐབས་དེ་དུས་བཟུང་མཚོ་ལུང་བས་མགོ་ཐང་ཆུ་བགོའི་བར་དུ་ལོ་རེར་དུད་ཚང་རེ་ནས་མི་རེ་འགྲོ་ལམ་
བཟོ་བཅོས་ཀྱི་བྱེད་དགོས་ཀྱི་ཡོད། གང་ལགས་ཤེ་ན། སྡེ་པ་གཞུང་ནས་དཔོན་རིགས་ཡོང་སྐབས་འགྲོ་ལམ་
བདེ་པོ་ཡོང་བའི་ཆེད་དུ་གཙོ་རྒན་གྱིས་སྣེ་ཁྲིད་ནས་ལམ་བཟོ་གྲུབ་རྗེས་གཙོ་རྒན་གྱིས་དཔོན་རིགས་ལ་ལམ་བཟོ་
གྲུབ་པའི་རྟགས་སུ་མི་རེས་རྡེའུ་རེ་ཕུལ་ནས་རྡོ་སྤུངས་ཆེ་ཙམ་ཞིག་གྲུབ་ཡོད། དེའི་དོན་ནི་ལོ་མང་པོའི་རིང་ལམ་
བཟོ་མྱོང་བ་དང་མི་གྲངས་ཀྱང་མང་པོ་མཚོ་ལུང་གྲོང་འགོ་ནས་སྔ་སྒང་ཆུ་བགོའི་བར་ལས་ཀ་བྱས་མྱོང་བ་གསལ་
བཤད་བྱས་ཡོད།
69



བཞི། ལོ་རབས་བདུན་ཅུ་པའི་(སྤྱི་ལོ་1975) ནང་སྐབས་དེ་དུས་མི་དམངས་ཀུང་ཧྲེ་ཡིན་སྐབས་སྔ་
སྒང་བས་སླར་མགོ་ཡུལ་གྱི་འབྲོག་པ་འགྲོ་སར་རུ་བ་ཡོང་ནས་སྐབས་དེའི་ཐོན་སྐྱེད་རུ་ཁག་གི་ཏུའེ་ཀྲང་དབང་
འདུས་དང་། བཀྲ་ཤིས་ལྷུན་གྲུབ་གཉིས་ཀྱིས་ཤང་སྲིད་གཞུང་གི་ཚབ་བྱས་ནས་མགོ་ཡུལ་གྱི་ས་ཆར་ཡོང་བའི་སྔ་
སྒང་བའི་རུ་བ་ཕྱིར་འཐེན་བྱེད་དགོས་པའི་ལན་སྐྱེལ་མ་ཐག་ལམ་སེང་ཕྱིར་འཐེན་ན་ཆུ་བགོའི་ལུང་པ་ཚུན་ཆད་
སྔར་ནས་ད་བར་མགོ་ཡུལ་བའི་ས་ཆ་དང་རང་བཞིན་ཐོག་ཁས་བླངས་ཡོད་ཤེས་ནུས། །
མཚོ་ལུང་གྲོང་པ་ནས་ཆུ་བགོའི་བར་གྱི་འགྲོ་ལམ་ཁག་གཉིས་ཡོད་པས་གཤམ་དུ་གཟིགས་པ་ཞུ།
1. སྐྱིད་ར་ནས་ཆུ་ཚོད་གཅིག་དང་ཕྱེད་ཀ་ཙམ་ཕྱིན་ན་ས་ཆ་སྐྱིད་སྣང་དོད་ཅིང་སྤང་ཐང་ཆེན་པོ་ཡོད་
པའི་ནག་སྒང་ལྷས་ར་རུ་སླེབས་ཀྱི་ཡོད། དེ་ནས་སྐར་མ་15ཙམ་ཕྱིན་ན་ལུག་རའི་ལྷས་ར་རུ་འབྱོར། དེ་ནས་ཆུ་
ཚོད་གཅིག་ལྷག་ཙམ་ཕྱིན་ན་གདོད་མའི་ནགས་ཚལ་བཀླུབས་པའི་སྨན་མཚེར་ལྷས་ར་རུ་སླེབས། དེ་ནས་ཆུ་
ཚོད་གཅིག་དང་སྐར་མ་30ཙམ་ཕྱིན་ན་མཚོ་འཇིགས་སུ་སླེབས། མཚོ་འཇིགས་ཀྱི་མཚོ་ནི་མཚོ་མཐིལ་མེད་ཅིང་
བལྟས་ན་ཤིན་ཏུ་འཇིགས་སྣང་སྐྱེ་དགོས་པ་ཞིག་ཡོད་པས་མིང་དུ་མཚོ་འཇིགས་ཞེས་ཐོགས། ཤོད་སྲོལ་དུ་མཚོ་
དེའི་འགྲམ་དུ་ཉིན་ཞིག་རུ་བ་སྐྱ་སྤོས་བྱེད་སྐབས་ཁལ་མ་ཁལ་སློག་བྱུང་ནས་མཚོ་དེའི་ནང་མར་སོགས་ལྷུང་བས་
རྗེས་མགོ་ཅན་གྱི་ན་འདམ་དུ་དོན་པར་གྲགས། དེ་ནས་སྐར་མ་15ཙམ་ཕྱིན་ན་མཐར་རྫ་རིས་བསྐོར་ནས་
དཀྱིལ་དུ་ལྷས་ར་ཞིག་ཡོད་པའི་མིང་དུ་རྗེ་ཐང་ལ་ཁ་འབོད་པ་དེ་རུ་འབྱོར། དེ་ནས་15ཙམ་ཕྱིན་ན་སྤང་ཐང་
འདྲེས་པའི་དོམ་འབུམ་ལ་ཁར་འབྱོར། དེ་ནས་ཆུ་ཚོད་གཅིག་དང་ཕྱེད་ཀ་ལྷག་ཙམ་ཕྱིན་ན་སྔ་མོའི་གངས་རོ་
ཡིན་ཞིང་ད་ཆ་སྤང་ཐང་ཡིན་པའི་གངས་ཕི་ཁ་ལྷས་རར་འབྱོར། དེ་ཆུ་ཚོད་གཉིས་ལྷག་ཕྱིན་ན་ཆུ་བགོ་རུ་འབྱོར།
ཆུ་བགོ་ནི་མགོ་ཡུལ་བའི་རུ་བ་འགྲོ་ས་མཐའ་མའི་ས་ཚིགས་ཡིན་པ་སྔར་ནས་ཤོད་སྲོལ་ཡོད་པ་བཞིན་ནོ། །
2. བོར་གཞིས་ནས་ཤིང་ནགས་དང་། རྐང་ལམ་ཀྱ་ཀྱོག ཆུ་ཕྲན་སྣ་ཚོགས་བཅས་བརྒྱུད་ནས་ཆུ་ཚོད་
གཉིས་ལྷག་ཕྱིན་ན་འབོ་ཧར་ལྷས་ར་རུ་འབྱོར། དེ་ནས་ཆུ་ཚོད་གཅིག་ཙམ་ཕྱིན་ན་གཡས་གཡོན་གདོང་མའི་
ནགས་ཚལ་སྒོར་མོས་བཀླུབས་ཤིང་དཀྱིལ་དུ་ལྷས་ར་ཞིག་ཡོད་པ་དེར་ཤོག་མང་ལྷས་ཞེས་པར་སླེབས། དེ་ནས་
སྐར་མ་20ཙམ་ཕྱིན་ན་འོག་ཏུ་ཤིང་ནགས་དང་སྟེང་དུ་སྤང་ཐང་ཡིན་པའི་སྤོ་ཏ་ལྷས་ར་རུ་སླེབས། དེ་ནས་སྐར་
མ་ཁ་ཤས་སོང་ན་ཤུག་པ་སྣ་ཚོགས་ཡོད་པའི་ཕྱིར་ན་མིང་དུའང་ཤུག་སྐྲ་རྩེར་འབྱོར། དེ་ནས་སྐར་མ་40ཙམ་
ཕྱིན་ན་སྤང་ཆུང་དུ་འབྱོར། དེ་ནས་ཆུ་ཚོད་གཅིག་ལྷག་ཕྱིན་ན་ས་ཆ་མཐོ་ཞིང་བྱེ་མ་འདྲེས་པའི་མགྱོགས་ལར་
སླེབས། དེ་ནས་སྐར་མ་30ལྷག་ཙམ་ཕྱིན་ན་སྤང་ཐང་ཤིན་ཏུ་སྐྱིད་པའི་ལྷས་ཀོང་དུ་འབྱོར། དེ་ནས་ཆུ་ཚོད་
གཅིག་ཕྱིན་ན་ཆུ་བགོ་རུ་འབྱོར་བ་ཡིན་ནོ། །



དོན་གྲུབ་ཚེ་རིང༌། །
བཞི། ལོ་མ་ལུང་པ་འཆད་པ། །
རྗེ་སྒམ་པོ་རིན་པོ་ཆེ་ནི་ལོ་མ་ལུང་པར་ནག་ཕྱོགས་རྣམས་དཀར་ཕྱོགས་སུ་སྒྱུར་མཁན་དང་གནས་ཆེན་
གངས་རྭའི་གནས་སྒོ་འབྱེད་མཁན་བཀའ་དྲིན་བླ་ན་མེད་པའི་སྐྱེས་བུ་དམ་པ་ཞིག་ཡིན། རྗེ་སྒམ་པོ་རིན་པོ་ཆེ་
ཕུར་གཟུགས་ཐང་དུ་ཕེབས་འབྱོར་ཟིན་སྐབས་དངོས་གནས་བྱས་ན་ས་ཡན་གཡག་སྙིང་བཅར་དགོས་ཀྱི་ཡོད།
གང་ལགས་ཤེ་ན། རྗེ་སྒམ་པོ་རིན་པོ་ཆེ་མ་ཕེབས་གོང་ལོ་མ་བའི་ཡུལ་ལྷའི་ནང་ནས་མཆོད་བསྟོད་བྱ་ཡུལ་ནང་གི་
ས་ཡན་གཡག་སྙིང་གཙོ་བོ་ཡིན་ཏེ་ལོ་མ་བས་རྟ་རྒྱུག་སོགས་བྱེད་སྐབས་ཐོག་མ་ས་ཡན་གཡག་སྙིང་གི་མདུན་དུ་
སྔོན་ལ་མཆོད་བསྟོད་བྱེད་པར་འགྲོ་སྲོལ་ཡོད། (ས་ཡོད་མ་ཡིན་ས་ཡན་ཡིན་ཞེས་ཤོད་སྲོལ་ཡོད་པར་གཞིགས་
ནས་འབྲི་ཁུལ་བྱས་པ་ལས་རང་སྣང་གང་ཤར་དུ་བྲིས་པ་མིན་ནོ) སྐབས་དེ་དུས་ས་ཡན་གཡག་སྙིང་གི་བསམ་
པར་ང་ནི་ཡུལ་གྲུ་འདིའི་ཡུལ་ལྷའི་ནང་གི་གཙོ་བོ་ཡིན་པས་ངའི་མདུན་དུ་ཡུལ་ལྷ་གཞན་དག་ཡང་བཅར་ཡོད་ཀྱི་
མ་རེད་ཅེས་ང་རྒྱལ་ངང་ནས་རྗེ་སྒམ་པོ་རིན་པོ་ཆེའི་སྐུ་མདུན་དུ་ལམ་སེང་མ་བཅར་བར་རྫིག་ཉམས་སྟོན་ཁུལ་
བྱེད་སྐབས་རྗེ་སྒམ་པོ་རིན་པོ་ཆེའི་སྐུ་མདུན་དུ་ཡུལ་ལྷ་རིན་ཆེན་དབང་ཕྱུག་སྔོན་དུ་བཅར་བ་དང་། དེ་རྗེས་བྱ་
ཁྱུང་བཅར། དེ་ནས་ཁྲི་གདོང་བཅར། དེ་ནས་ནགས་རྫོང་བཅར། དེ་ནས་རྡོ་རྗེ་པེཀེཙག་བཅར། དེའི་རྗེས་
སུ་གཞི་ནས་ས་ཡན་གཡག་སྙིང་ཁོང་ཁྲོ་ལངས་གིན་དུ་གཞི་ནས་བཅར་བས་སྐབས་དེ་དུས་རྗེ་སྒམ་པོ་རིན་པོ་ཆེས་
ལོ་མ་བའི་བསང་མཆོད་མཛད་པས་ས་ཡན་གཡག་སྙིང་དེ་བསང་མཆོད་ནང་གི་མཇུག་ཏུ་བྲིས་པ་རྒྱུ་མཚན་ཡང་



དེར་ཐུག་པར་ཤེས་པར་བྱའོ། །དེ་སྔོན་ཡུལ་དེ་གར་ནག་ཕྱོགས་ཀྱི་མཆོད་བསྟོད་བྱ་ཡུལ་ཡིན་སྟབས་ར་བསད་
ནས་བསང་རྫས་ནང་ར་ཁྲག་བསྲེས་པ་དང་ར་མགོ་བསང་རའི་སྟེང་འཇོག རའི་རྒྱུ་མ་རྣམས་བསང་རར་དཀྲིས་
པ་སོགས་བྱེད་སྲོལ་ཡོད་སྐད། ས་ཡན་གཡག་སྙིང་གཡག་བཞོན་ནས་ཁོང་ཁྲོ་ལངས་བཞིན་གཡག་གི་རལ་པ་ཁྲག་
གིས་འཚོས་བཞིན་བླ་མའི་སར་རྗེས་སུ་བཅར་སྟབས་ལོ་མ་བའི་བསང་ཡིག་དེ་ཉིད་ལས། ཡུལ་ལྷ་གང་ཤར་
བསང་མཆོད་འགྲོན་དུ་འབོད། རིན་ཆེན་དབང་ཕྱུག་སྐྱེས་བུ་མཆེད་བདུན་གྱིས། ཞེས་པ་དང་ཡང་བསང་ཡིག་
ལས། ཁྱད་པར་གཡག་སྙིང་གནོད་སྦྱིན་ཆེན་པོ་བཅས་ཞེས་རྗེས་སུ་མཛད་གནང་ཡོད་ལ་ཁྱད་པར་ཞེས་ཚིག་གི་
གོ་དོན་ནི་སྐབས་དེ་དུས་ས་ཡན་གཡག་སྙིང་ནི་ཡུལ་ལྷའི་ནང་གི་དྲག་སྟོབས་ཆེན་པོ་ཡོད་ལུགས་བསྟན་ཡོད།
རིན་ཆེན་དབང་ཕྱུག་ནི་གནས་ཆེན་ཁ་བ་དཀར་པོའི་སྒོ་སྲུང་ཕྱི་མ་ཡིན་ཞེས་ཤོད་སྲོལ་ཡོད། རྗེ་སྒམ་པོ་ཕེབས་
པའི་རྗེས་སུ་རྟ་རྒྱུག་སྐབས་ཐོག་མར་བསྐང་འགོ་རིན་ཆེན་དབང་ཕྱུག་གསོ་བའི་སྲོལ་ཆགས། །
ལོ་མ་གྲོང་དུ་རྒན་གཞོན་བར་བརྩི་བཀུར་དང་གུས་ཞབས་ཆེན་པོ་བྱེད་སྲོལ་ཡོད་དེ་ཕྱིར་ལས་ཀ་སོགས་
འགྲོ་སྐབས་སུས་སྔོན་དུ་ཇ་བསྐོལ་ནས་རྗེས་མ་ཡོང་མཁན་ཚང་མ་དེའི་འཁྲིས་སུ་འཁོར་ནས་ཕན་ཚུན་མཐུན་
སྒྲིལ་ཆེ་ཞིང་འཆམ་པོ་ཡོད་པ་རང་ཤུགས་སུ་མཚོན་ཡོད། གཞན་ཡང་ཁྲི་གདོང་རི་དེ་རྒྱབ་རི་གླང་ཆེན་ཉལ་འདྲ་
མདུན་རི་མཚོ་མོ་ཆགས་འདྲ་ཞིག་ཡོད་སྐད། ད་དུང་དེ་སྔོན་དཔལ་སྡིང་དགོན་པ་དང་། མཛོ་མགོ་དགོན་པ་
སོགས་ཆགས་ཡོད་ཚུལ་བཤད། མཛོ་མགོ་དགོན་པ་ཞེས་བརྗོད་དོན་ནི་དང་པོ་དེའི་སྦྱིན་བདག་རྟག་ཏུ་དམག་
བརྒྱབ་ནས་མཛོའི་མགོ་དང་འདྲ་བ་གླེན་པ་ཞེས་པའི་དོན་ནོ། །
ལོ་མ་བའི་གྲོང་ཚོ་ཆགས་སྟངས་སྐོར།
ཤོད་རྒྱུན་དུ་ད་ལྟ་ཆགས་སའི་ལོ་མ་གྲོང་ཚོ་ནི་བོད་རབ་བྱུང་དགུ་པའི་ཆུ་ཡོས་སྤྱི་ལོ་1543ལོར་འཁྲུངས་
པའི་རྒྱལ་བ་བསོད་ནམས་རྒྱ་མཚོའི་དུས་སུ་དུག་མཚོ་ཡིན་པ་དང་དེའི་མཚོ་བདག་སྦྲུལ་ནག་ཤིན་ཏུ་ཆེན་པོ་ཞིག་
ཡོད་པར་བཤད། རི་གླང་ཆེན་ཉལ་འདྲའི་གླང་པོ་ཆེའི་སྣ་ཞགས་སྒང་དུ་གྲོང་ཚོ་ཆགས་ཡོད་ལ་བཟོ་ལྟ་ནི་ཤིང་གི་
ལོ་མ་འདྲ་བའི་ཆ་ནས་ལོ་མ་ཞེས་བརྗོད་པ་ཡིན། སྐབས་དེ་དུས་རྒྱལ་བ་བསོད་ནམས་རྒྱ་མཚོ་མཆོག་གིས་སྨར་
ཁམས་འོད་ཟེར་སྤྲུལ་སྐུར་བཀའ་བཏང་ནས་ལོ་མ་ལུང་པའི་དུག་མཚོ་གཤོང་དགོས་པ་དང་སྦྲུལ་ནག་ཤིན་ཏུ་ཆེན་
པོ་དེ་ངེས་པར་དུ་བརྟུལ་དགོས་པར་གསུངས། སྨར་ཁམས་འོད་ཟེར་སྤྲུལ་སྐུ་ཆེད་མངགས་ས་ཆ་དེ་གར་སྐུར་ངལ་
ལ་མ་འཛེམས་པར་ཕེབས་ནས་དང་པོ་ཡུལ་དེ་གའི་ས་དཔྱད་ལེགས་པར་གནང་། གྲོང་ཚོ་དེར་མཐུ་རྩལ་ཆེ་བའི་
སྒོམ་པ་ཞིག་ཡོད་པས་ཁོང་གཉིས་པོ་བཀའ་གྲོས་གནང་ནས་སྨར་ཁམས་འོད་ཟེར་སྤྲུལ་སྐུའི་མཐུ་སྟོབས་ལ་བརྟེན་
ནས་དུག་མཚོ་གཤོང་རྒྱུ་དང་སྒོམ་པའི་རྩལ་ལ་བརྟེན་ནས་སྦྲུལ་ནག་བརྟུལ་རྒྱུའི་དམ་བཅའ་བཞག དེ་ནས་སྨར་
ཁམས་འོད་ཟེར་སྤྲུལ་སྐུས་སྐྱབས་གནས་དཀོན་མཆོག་གསུམ་པོར་གསོལ་བ་འདེབས་བཞིན་དུ་ཚད་མེད་བྱམས་
དང་སྙིང་རྗེའི་ཤུགས་དྲག་པོས་རྗེས་སུ་བཟུང་བའི་བརྩེ་བ་ཆེན་པོ་དང་དོན་དམ་ཡེ་ཤེས་ཟུང་འཇུག་པའི་ཏིང་ངེ་
འཛིན་ཟབ་མོར་ཐུགས་བརྩེ་གཉིས་སུ་མེད་པ་གཏད་ནས་ཁོང་གིས་རྟ་ལྕག་ལན་གསུམ་ས་ལ་བརྡབས་པས་མཚོའི་
72



རྔ་མ་རང་བཞིན་དུ་བཤངས་བ་དང་སྦྲུལ་ནག་དེ་དུག་མཚོ་དེ་ནས་དོན་ཡོང་བ་དང་སྒོམ་པ་སྐྱབས་བླ་མ་ཡི་དམ་ལ་
གསོལ་བ་འདེབས་རྒྱུར་ཐུགས་དབྱིངས་སྐབས་སྦྲུལ་ནག་མཚོའི་འཁྲིས་སུ་ལམ་སེང་བརྟུལ་ཁོམ་མ་བྱུང་བར་ཤོར་
སྟབས་སྒོམ་པས་ལམ་སེང་རྔ་ཆིབས་ནས་རྗེས་འདེད་དུ་ཕེབས་པས་ཐང་ཀོང་ལའི་བར་དུ་ཤོར་ནས་སྦྲུལ་ནག་དེའི་
རྔ་མའི་མཚམས་སུ་རྗེས་ཟིན་གྲུབ་པས་སྦྲུལ་དེའི་རྔ་མ་བཅད་ནས་སྒོམ་པ་དེའི་དབུ་ཞྭའི་རྗེས་དང་། ཕྱག་ལྷམ།
རྔའི་རྗེས་ཤུལ་བཅས་ད་ལྟའང་མཇལ་རྒྱུ་ཡོད། སྦྲུལ་ནག་དེའི་མགོ་བོ་གནམ་རྫིང་ལའི་ཕྱོགས་སུ་ཤོར་ཏེ་རི་ཡང་
མར་ལྷུང་ནས་ཡང་བསྐྱར་དེ་རུ་མཚོ་ཞིག་ཆགས་རྩིས་བྱས་པས་དུག་སྦྲུལ་ཁ་གནོན་གྱི་ཆེད་དུ་ས་ཆ་དེ་རང་དུ་སྦྱིན་
བསྲེག་བླུགས། ཡང་དེའི་འཁྲིས་ཀྱི་ཐེམ་འབུམ་ལ་ཁར་སྡིག་པ་རྭ་ཙ་གཡག་ལོ་གསུམ་ལོན་པ་ཙམ་གསུམ་དོན་
སྟབས་བླ་མ་འོད་ཟེར་སྤྲུལ་སྐུས་བླ་མ་ཡི་དམ་ལ་གདུང་ཤུགས་དྲག་པོའི་ངང་གསོལ་བ་བཏབ་ནས་རིག་སྔགས་
བསྒྲུབས་ནས་རང་དབང་མེད་པར་བཀུག་སྟེ་དོང་རིམ་པ་བརྩེགས་དགུ་དྲུས་ནས་དེའི་འོག་ཏུ་མནན་ཡོད་ཅེས་
ཤོད་རྒྱུན་ཡོད། འོད་ཟེར་བླ་མ་དང་སྒོམ་པ་གཉིས་ཀྱིས་ཆུ་བོ་ཕ་རོལ་དུ་དགོན་རྙིང་དགོན་ཞེས་འབོད་པའི་དགེ་
ལུགས་པའི་དགོན་པ་ཞིག་བཞེངས་གནང་མྱོང་ཡོད། ཕྱིས་སུ་བེ་སྟེང་ཐོག་ཏུ་སྤོས་པས་བེ་སྟེང་དགོན་ཞེས་འབོད།
བེ་སྟེང་ཞེས་པ་ནི་བེ་ལོ་ཤིང་གིས་ཁེངས་ཤིང་ས་ཆ་ཐང་བདེ་ཙམ་ཡོད་སར་བརྗོད། དེ་རྗེས་ལོ་ཤས་སོང་མཚམས་
སུ་ལོ་མ་རུ་སྐད་གྲགས་ཡོད་པའི་དམག་དཔོན་མཛོ་མགོ་ཞེས་པ་ཞིག་བྱུང་མྱོང་ཡོད་ཅིང་དེས་མཛོ་མགོ་དགོན་
དང་མཛོ་མགོ་མཁར་ཞིག་བཞེངས་ནས་ལྷུང་མགོ་འདུས་གསུམ་ཐམས་ཅད་དབང་དུ་བསྡུ་རྩིས་བྱས་པ་མ་ཟད་བེ་
སྟེང་དགོན་དེ་ཡང་བོན་ཆོས་སུ་སྒྱུར་རྩིས་བྱས་པས་མཛོ་མགོ་དགོན་དང་བེ་སྟེང་དགོན་གཉིས་མ་འཆམ་པ་བྱུང་
ནས་བེ་སྟེང་དགོན་ནི་ཐིག་འཕགས་དགོན་ལ་སྐྱབས་བཅོལ་སྟབས་མཛོ་མགོ་དགོན་ཕམ་པ་མ་ཟད་མཛོ་མགོ་
དགོན་དེ་བེ་སྟེང་དགོན་ལ་མགོ་བཏགས་ཞུས་ཤིང་དགོན་ཆུང་དེ་གཉིས་སྔར་ཐིག་འཕགས་དགོན་དང་ཕྱིས་མིང་
དུ་གསང་སྔགས་ཆོས་གླིང་གི་དགོན་ལག་ཆགས་པ་དང་གསང་སྔགས་ཆོས་གླིང་ནས་ལོ་ལྟར་བེ་སྟེང་དགོན་གྱི་
དགོན་པའི་སྤྱི་རྫས་དོ་དམ་བྱེད་མཁན་དཀོར་གཉེར་རེ་གཏོང་སྲོལ་ཡོད། དམངས་གཙོའི་བཅོས་སྒྱུར་མ་བྱས་
གོང་བེ་སྟེང་དགོན་པའི་ནང་རྟེན་གཙོ་རྒྱལ་བ་བྱམས་པ་ཐོག་རྩེག་གཅིག་ཕྱེད་མ་དང་། རྗེ་ཡབ་སྲས་གསུམ། རྒྱ་
གར་ཤར་ལི་དང་ནུབ་ལི་སོགས་ཁྱོན་སྐུ་ཆེ་ཆུང་བཞི་བཅུ་ཞེ་བརྒྱད་བཞུགས་པ་དང་ལོ་མ་གྲོང་མཐའ་ངོས་སུ་
མཆོད་རྟེན་བཞི་ཡོད་པའི་མིང་ལ་ཕར་གཟིགས་མཆོད་རྟེན་དང་། ཆུ་སྲུང་མཆོད་རྟེན། ནོར་སྲུང་མཆོད་རྟེན།
མནན་པ་མཆོད་རྟེན་བཅས་བཞུགས་ཡོད། ཕར་གཟིགས་མཆོད་རྟེན་ནི་བླ་མ་འོད་ཟེར་སྤྲུལ་སྐུའི་ཕྱག་ཕྲེང་སྣང་
བ་སྣང་མེད་ངང་རྡོ་ལེབ་ཅིག་གི་སྟེང་དུ་བཞག་སྟབས་བསམ་ཡུལ་ལས་འདས་པ་ཞིག་ལ་བླ་མའི་ཕྱག་ཕྲེང་དེ་བྱ་ཕོ་
རོག་ཅིག་གིས་ཆུ་བོ་ཕ་རོལ་ཏུ་ཁྱུང་གི་སྒོ་ངའི་དབྱིབས་དང་མཚུངས་པའི་རྡོ་ཕ་བོང་གསུམ་གྱི་སྟེང་དུ་བཞག་པས་
བླ་མ་འོད་ཟེར་ལགས་དང་སྒོམ་པ་གཉིས་པོ་ཞལ་ཕར་ཕྱོགས་སུ་གཟིགས་སྐབས་མཆོད་རྟེན་དཀར་པོ་གཅིག་
མཇལ་བས་ཁོང་གཉིས་པོའི་ཐུགས་ལ་ཕ་བོང་དེ་གསུམ་གྱི་སྟེང་དུ་མཆོད་རྟེན་ཞིག་བཞེངས་དགོས་ལུགས་ཐུགས་
སུ་དྲི་མེད་རབ་དཀར་འཁྲུངས་ནས་མཆོད་རྟེན་ཞིག་བཞེངས་པས་མིང་དུ་ཕར་གཟིགས་མཆོད་རྟེན་ཞེས་འབོད།



མཆོད་རྟེན་དེར་ཕྱག་དང་སྐོར་བ་བརྒྱབ་ན་མཛེ་དང་ས་བདག་ཀླུ་ནད་ཀྱི་གནོད་པ་སྲུང་བྱེད་ཅིག་ཡིན། ལྷོ་
ཕྱོགས་སུ་ཕྱག་ན་རྡོ་རྗེའི་བུ་ཆུང་ལོ་བརྒྱད་ལོན་པ་ཙམ་ཆུ་རླབས་དང་ཆུའི་འཇིགས་པ་སྲུང་ཕྱིར་ཆུ་སྲུང་མཆོད་
རྟེན་ཞིག་ཡོད། ལྷོ་ནུབ་མཚམས་སུ་ནོར་ལྷ་ཛམ་བྷ་ལྷའི་རང་བྱོན་བུ་ཆུང་ལོ་བརྒྱད་ལོན་པ་ཙམ་ཞིག་ཡོད་པར་
དེའི་འགྲམ་དུ་ནོར་ཕྱུགས་མི་ཉམས་གོང་འཕེལ་ཡོང་བའི་ཆེད་དུ་ནོར་སྲུང་མཆོད་རྟེན་ཞིག་མཇལ་རྒྱུ་ཡོད། ནུབ་
བྱང་མཚམས་སུ་ཐལ་རང་འགུགས་སར་ཐལ་འགུགས་ལ་ཁའི་ས་དང་གནམ་གྲུ་གསུམ་ཡོད་པའི་དུག་སྦྲུལ་དང་།
སྲིན་མོའི་སྤྲུལ་པ་སྡིག་པ་ར་ཙའི་ཁ་གནོད་ཆེད་དུ་བཞེངས་པའི་མཆོད་རྟེན་རྣམས་བཞུགས་ཡོད། དགོན་རྙིང་ཆུ་
མགོ་དང༌། བེ་ནག་ཆུ་མགོ་གཉིས་ནི་བྱ་ཁྱུང་གི་ཁྲུས་ཆུ་ཡིན་པར་སྨོས། སྤོ་ལོག་ཅེས་པ་ནི་ལོ་མ་གྲོང་ནས་སྤོས་
པའི་གྲོང་ཞིག་ཡིན། སྤོས་ན་འཚམས་པའམ་ལོག་པ་ལ་སྤོ་ལོག་ཅེས་བྱའོ། །
ལོ་མ་བའི་རུ་བ་འགྲོ་ཡུལ་སྐོར། །
དང་པོ་ལོ་མ་གྲོང་པ་ནས་ཆུ་ཚོད་ཕྱེད་ཀ་ཙམ་ཕྱིན་ན་མི་བསད་ཐང་ཞེས་པ་བེ་ཤིང་དང་ཐང་གིས་ཕྱུག་ཅིང་
ཐང་སྟོང་ཡང་མི་ཆུང་བ་ཞིག་ཡོད་སར་འབྱོར། དེ་ནས་ཆུ་ཚོད་གཉིས་ལྷག་ཙམ་ཕྱིན་ན་ཆུ་མིག་འོག་མར་སླེབས། །
ས་ཆ་དེར་ཐང་ཆེན་པོ་མེད་ལ་དེར་ཆུ་མིག་ཆུང་ཆུང་ཞིག་ཡོད་པས་དེར་རུ་བ་འགྲོ་མཁན་ཚ་ཕོག་རྒྱག་ཡུལ་ཞིག་
ཀྱང་ཡིན་ལ་དེའི་གཡས་གཡོན་དུ་བེ་ཤིང་དང་ཐང་ཤིང་སོགས་ཀྱི་ཤིང་རིགས་མི་འདྲ་བ་མང་པོས་ཁྱབ་ཡོད། དེ་
ནས་ཆུ་ཚོད་གཅིག་ཙམ་ཕྱིན་ན་ཆུ་མིག་གོང་མར་འབྱོར། གནས་དེ་གར་བེ་ཤིང་ཐ་རེ་ཐོ་རེ་ལས་མེད་ཅིང་སྤ་མ་
ཤིང་ཡང་མི་ཉུང་བ་ཞིག་མཐོང་རྒྱུ་ཡོད། དེ་ནས་ཆུ་ཚོད་ཕྱེད་ཀ་ཙམ་ཕྱིན་ན་ཟླ་དཀར་ཞེས་པའི་སྤང་ཐང་ཤིན་ཏུ་
སྐྱིད་པོ་ཞིག་ཡོད། དེ་ནས་ཆུ་ཚོད་གཅིག་ཙམ་མུ་མཐུད་བསྐྱོད་ན་བྱ་སྒྲོ་ལུང་ཞེས་པར་སླེབས། ལ་དེ་ནས་ཕར་
བལྟས་ན་འཁྲིས་སུ་ཡོད་པ་ལྟར་མཐོང་ཡང་ག་ཚོད་ཕྱིན་ཡང་སླེབས་མི་ཐུབ་པའི་སྣང་བ་ཞིག་འགོག་མེད་དུ་འཆར་
སྲིད། ལ་དེ་བྱའི་སྐུ་འདྲ་བས་ན་བྱ་སྒྲོ་ལུང་ཞེས་འབོད་སྙམ། དེ་ནས་མིག་དབང་ཐོག་ལ་བརྩེགས་མཐོང་རྒྱུ་ཡོད་
ཀྱང་སླེབས་ཁག་པའི་ཚོར་སྣང་ཞིག་རིམ་བཞིན་སྟེར་གྱི་ཡོད། དེ་ནས་ཆུ་ཚོད་གསུམ་ཙམ་ཕྱིན་ན་ལ་མགོར་
སླེབས། དེ་ར་ལ་བཙས་གསོལ་ཡུལ་ཞིག་དང་སྣང་བ་ཡང་རི་བོ་ཤིན་ཏུ་མཐོན་པོའི་སྒང་སླེབས་པ་ལྟ་བུ་ཞིག་ཡོང་
གི་ཡོད། ལ་རྩེ་དེའི་གཡས་གཡོན་དུ་སྤང་ཐང་ཤིན་ཏུ་ཆེ་ལ་ལུང་རྒྱ་ཡང་གུར་ཡངས་པོ་ཞིག་དང་ས་ཆ་དེར་སྣང་བ་
སྐྱིད་པོ་ཞིག་འཆར་སྲིད། དེ་ནས་རིམ་བཞིན་ཆུ་ཚོད་ཕྱེད་ཀ་ཙམ་མར་རྡོ་རང་འཐག་རུ་འབྱོར། དེ་ནས་ཆུ་ཚོད་
ཕྱེད་ཀ་མན་ཙམ་ལ་སྤྲེའུ་གདོང་གོང་མར་སླེབས། དེ་རུ་ཐུར་གཟར་པོ་ཞིག་ཡོད། དེ་ནས་དབྱར་རྩྭ་སྒང་ཞེས་
པའི་ལྷས་ར་ཞིག་ཏུ་སླེབས། དེའི་ཕར་ཕྱོགས་སུ་གནས་མཚོ་ཞིག་མཐོང་རྒྱུ་ཡོད་ལ་མཚོ་དེའི་ནང་མཐོང་ཚུལ་སྣ་
ཚོགས་ཡོད་ཅེས་ཤོད་སྲོལ་ཡོད། དེ་ནས་ཆུ་ཚོད་གཅིག་ཙམ་སར་འཕར་ར་ལ་ཁར་འབྱོར་བ་དང་དེའི་ཁོར་ཡུག་
ཏུ་གླང་ཤིང་དང་སུ་རུས་ཁེངས་ནས་ཡོད། དེ་ནས་ཆུ་ཚོད་གཅིག་ཙམ་ཕྱིན་ན་ལོ་མ་ལ་རྩར་སླེབས། དེ་ནས་
རིམ་བཞིན་ཆུ་ཆེན་ཞིག་བསྒྲལ་མ་ཐག་མི་རིང་བའི་སར་སྟག་ཡན་ལྷས་ར་ཞིག་ཏུ་འབྱོར། སྤང་ཐང་རྒྱ་ཆེ་ཞིང་
སྣང་བ་སྐྱིད་པའི་ས་ཆ་ཞིག་ཡིན། དེ་ནས་རིམ་བཞིན་ཆུ་ཞིག་བསྒྲལ་ནས་ཕྱིན་ན་བ་མཚེར་འབྱོར། བ་མཚེར་



ལྷས་ར་ནི་ལོ་མ་བའི་རུ་བ་སྡོད་ས་ཆེ་ཤོས་དང་སྐྱིད་ཤོས་ཤིག་ཡིན། ད་དུང་སྟག་རིས་ལྷས་ར་ནི་བ་མཚེར་ལྷས་ར་
དང་མི་རིང་བའི་སར་གནས་ཡོད།།
ལོ་མ་འབོད་པའི་ཡུལ་ནི། གླང་ཆེན་སྣ་ཞགས་སྒང་དུ། གཟུགས་དབྱིབས་ཤིང་གི་ལོ་མ། འདྲ་བའི་སྟེང་
དུ་ཆགས་པ། སྡེ་གྲོང་དེ་ཡི་འཁོར་དུ། གདོད་མའི་ནགས་ཚལ་བརྒྱན་པ། ནགས་ཚལ་དེ་ཡི་ཁྲོད་དུ། ཤིང་
རིགས་སྣ་ཁ་མང་བ། ཤིང་གི་སྐྱེ་འཚར་དེ་ལ། མི་མང་ཡ་མཚན་སྐྱེས་ཡོད། བློ་ངོར་མི་ཆུད་ཤིང་སྡོང་། ཤིང་རྩེ་
མིག་མཐོང་དཀའ་བ། རིང་ལ་དྲང་ཞིང་སྲོང་བ། ཡུལ་ལུང་དེ་རུ་གནས་པ། ཡུལ་ལྷ་ས་ཡན་གཡག་རྙིང་། ལྷ་
གཡག་དཀར་པོ་ཆིབས་པ། བསྐང་འགོ་རིན་ཆེན་དབང་ཕྱུག སྐུ་ལ་རྒྱན་གྱིས་ཁེངས་པ། ལུས་ལ་གཟབ་མཆོར་
བཀླུབས་པ། སྡེ་གྲོང་བྱམས་ཀྱིས་སྐྱོང་བ། གདོང་གྲོགས་ཆུ་བོའི་རྒྱུན་བཞིན། བསྐྱངས་དང་སྐྱོང་བཞིན་ཡོད་
དོ། །ཡུལ་ལུང་དེ་ཡི་ཡུལ་མི། བློ་དང་གྲོས་ཁ་འཆམ་པ། གྲོས་ཁ་བརྒྱ་ཁ་གཅིག་གཅོད། ཐབས་མཁས་བསྟུན་
ལ་མཁས་པ། བསྟུན་མང་བློ་དང་ལྡན་པ། ཕན་ཚུན་རོགས་ལ་དགའ་བ། རོགས་པར་བརྩི་འཇོག་ཆེ་བ། ཡིད་
ཆེས་ངོས་སུ་དྲང་པ། ལྐོག་དང་ངོས་སུ་མེད་པ། བརྩི་འཇོག་ཡིད་ལ་འཐད་པ། ཡིད་ལ་བརྩེ་བས་ཕྱུག་པ། ས་
གཞི་གཤིན་པའི་གྲོང་པ། གནམ་གཤིས་དྲོ་གྲང་འཚམ་པས། ཚལ་རིགས་ག་ཚོད་བཏབ་པ། སྐྱེ་འཚར་རང་
བཞིན་བཟང་བ། བཅུད་དང་ལྡན་པའི་ཚལ་རིགས། ལྷད་མེད་ཟ་རིགས་དེ་དག སྐུ་མགྲོན་ཡིད་དབང་འཕྲོག་
པས། ཡང་ཡང་ཕྱིར་བལྟས་བསློགས་ནས། སྡེ་གྲོང་དེ་ཡི་ནང་གི དངོས་པོར་ཡིད་སེམས་ཆགས་པ། རྣམ་
འགྱུར་སེམས་ལ་ཁུག་པ། ཨེ་མ་འདི་འདྲའི་ལུང་པར། བསྐྱར་དུ་སླེབས་པའི་སྨོན་ལམ། སེམས་པའི་དཀྱིལ་
ནས་བཏབ་ཡོད། །
ལོ་མ་བའི་གྲོང་གི་དུད་ཚང་མིང་།
གྲོང་མགོ་ཡར་ཁང་ཚང་། གྲོང་མགོ་ཡི་ཁ་ཚང་། སྐམ་པ་ཞིང་ཚང་། ཞིང་པ་ཚང༌། ཁྲལ་ས་ཚང་། འོ་སེ་
ཚང༌། ཇོ་ར་ཚང༌། ཁང་སྟེང་ཚང་། བྱང་ཐང་ཚང་། རྫོང་རྩེ་ཚང་། ལྐོག་ཞིང་ཚང་། རི་རྩ་ཚང་། ཞབས་རིམ་
ཚང་། མོ་ཟ་ཡར་ཁ་ཚང༌། མོ་ཟ་ཕི་ཁ་ཚང་། ཐང་མཇུག་ཚང་བཅས་སོ། །
གོང་གསལ་ལོ་མ་བ་དང་འབྲེལ་བ་ཡོད་པའི་རྗེ་སྒམ་པོའམ་མཉམ་མེད་དྭགས་པོ་ལྷ་རྗེའི་ལོ་རྒྱུས་མདོར་
གླེང་། །
རབ་བྱུང་དང་པོའི་ས་ལུག( 1079) ལོ་ནས་རབ་བྱུང་གསུམ་པའི་ཆུ་བྱ(1153 ) ལོ་བར་དགུང་ལོ་
བདུན་ཅུ་དོན་ལྔ་བཞུགས། དགུང་ལོ་ཆུང་དུས་ནས་སྨན་དང་སྔགས་ལ་མཁས་པར་གྱུར་ཏེ་སྨན་པ་རྒྱུན་རིང་
ཙམ་མཛད། རྗེས་སུ་སྲས་དང་སྲས་མོ་གཉིས་བྱུང་བ་ཡང་འདས་ཤིང༌། ལྕམ་ཡང་འདས་པས་ཐུགས་སྐྱོ་སྟེ་
དགུང་ལོ་ཉེར་དྲུག་པར་རབ་བྱུང་དང་བསྙེན་རྫོགས་དུས་གཅིག་ཏུ་སྒྲུབ་པ་གནང་ནས་མཚན་བསོད་ནམས་རིན་
ཆེན་དུ་གསོལ། དེ་ནས་བཀའ་གདམས་པའི་དགེ་བཤེས་མང་པོའི་ས་ནས་བཀའ་གདམས་ཀྱི་ཆོས་རྣམས་ཆ་ཚང་
བ་གསན། དགུང་ལོ་སོ་གཅིག་པ་ས་གླང་ལ་རྗེ་བཙུན་མི་ལ་རས་པ་དང་མཇལ་ནས་གསང་སྔགས་ཀྱི་ཆོས་གསན་



ནས་ལོ་ངོ་དྲུག་ཙམ་བཞུགས། དགུང་ལོ་ཞེ་གསུམ་པ་རབ་བྱུང་གཉིས་པའི་ལྕགས་གླང(1121) ལོར་དྭགས་ལྷ་
སྒམ་པོའི་དགོན་པ་བཏབ་སྟེ་གནས་གཞི་བཟུང་བ་གནང་། དེ་ནས་དར་སྤེལ་བྱུང་བའི་ཆོས་བརྒྱུད་ལ་དྭགས་པོ་
བཀའ་བརྒྱུད་ཟེར་ཞིང་། ཤངས་པ་བཀའ་བརྒྱུད་ལས་དེ་མིན་གྱི་བཀའ་བརྒྱུད་ཆོས་ལུགས་ཚང་མ་དངོས་དང་
བརྒྱུད་པའི་སྒོ་ནས་འདི་ལས་གྱེས་པ་ཤ་སྟག་ཡིན། རྣམ་ཐར་རྒྱས་པ་དབོན་པོ་ཟླ་འོད་རྒྱལ་མཚན་གྱིས་མཛད་པ་
ཡོད་ལ། གཞན་ཡང་བཀའ་བརྒྱུད་ཆོས་ལུགས་ཀྱི་ཆོས་འབྱུང་མང་ཆེ་བའི་འགོར་དྭགས་པོ་རིན་པོ་ཆེའི་རྣམ་ཐར་
མ་འཁོད་པ་མེད་པ་ལྟ་བུ་ཡིན་ཞེས་མཁས་དབང་དུང་དཀར་རིན་པོ་ཆེའི་གསུང་འབུམ་ནས་དྲངས་པའོ། །
ས་བཅད་གསུམ་པ། རི་ཆེན་ཁག་གི་ཤོད་ཚུལ་སྐོར། །
ཐང་དཀར་གཤོག་གུར་ཕུབ་འདྲ་དེ། རྒྱ་གར་བྱ་རྒོད་སྤུངས་རི་རེད། ཆོས་བརྩེགས་དགུང་ལ་ཐུག་འདྲ་
དེ། ཆོས་རི་གད་སྐྱ་ཕྱུག་མོ་རེད། སྤོས་ཆག་ལྷ་ལ་ཕུལ་འདྲ་དེ། རྒྱ་གར་སྤོས་རི་ངད་ལྡན་རེད། བཟང་དྲུག་
སྨན་སྣ་སྤུངས་འདྲ་དེ། སྨན་རི་རིན་ཆེན་དཔུང་ཡག་རེད། ཀླུ་བདུད་ཟིལ་གྱི་གནོན་པའི་རི། རྩ་མཆོག་ཁྱུང་རི་
སྨུག་པོ་རེད། དར་དམར་དགུང་ལ་འཕར་འདྲ་དེ། བཙན་རི་རྡོ་རྗེ་དམར་པོ་རེད། དེ་རྒྱ་གར་ཡུལ་གྱི་ཆོས་རི་
རེད། ཕར་བལྟས་ན་ལྟད་མོ་ཨེ་འདྲ་གདའ། རི་རྩ་བ་གཅིག་ལ་རྩེ་མོ་ལྔ། རྒྱ་ནག་རི་བོ་རྩེ་ལྔ་རེད། གླང་ཆེན་
ནོར་བུའི་བརྒྱན་འདྲ་དེ། རྒྱ་ནག་གླང་ཆེན་འགྱིང་རི་རེད། སྟག་མ་བྲིས་རི་མོ་དོད་འདྲ་དེ། རྒྱ་ནག་ལྷ་རི་རྩེ་
རྒྱལ་རེད། དར་ནག་ས་ལ་བཙུགས་འདྲ་དེ། མདུན་རི་རྫ་སྐྱ་བཙན་མདུང་རེད། ཤེལ་དཀར་གནམ་གྱི་ཀ་བ་དེ།
སྨད་རྒྱ་ནག་ཡུལ་གྱི་ཁྲིམས་ར་རེད། དངུལ་གཏེར་བོད་ལ་དྲངས་འདྲ་དེ། སོག་རི་དར་ལུང་དཀར་པོ་རེད། རི་
བོར་ནོར་བུ་བཞག་འདྲ་དེ། དངུལ་རི་ནོར་བུའི་གཙུག་རྒྱན་རེད། དར་སེར་རླུང་གི་སྐྱོད་འདྲ་དེ། སོག་རི་སེར་
པོ་ལས་གུར་རེད། རྗེ་རྒྱལ་པོ་གདན་ལ་བཞུགས་འདྲ་དེ། བལ་པོ་འབོགས་རི་རྩེ་རྒྱལ་རེད། རྒྱལ་པོའི་དབུ་ཞྭ་
མནབ་འདྲ་དེ། ཨབ་དཔོན་གཡུ་རྫ་སྔོན་པོ་རེད། འུག་པ་བྲག་ཐོག་བབ་འདྲ་དེ། འུ་ར་ལྷ་མོ་རྫོང་ཡག་རེད།
ཁྱུང་སྔོན་མཁའ་ལ་ལྡིང་འདྲ་དེ། ཡངས་ལེ་ཤོད་ཀྱི་སྒྲུབ་ཕུག་རེད། དཀར་གཏོར་ལྷ་ལ་མཆོད་འདྲ་དེ། བཀྲ་
ཤིས་ཚེ་རིང་མཆེད་ལྔ་རེད། བླ་མའི་གུར་དཀར་ཕུབ་འདྲ་དེ། གནས་མཆོག་གངས་དཀར་ཏི་སེ་རེད། གཡག་
དཀར་གྱེན་ལ་འགྲོ་འདྲ་དེ། ཡབ་རྗེ་གཉན་ཆེན་ཐང་ལྷ་རེད། གཡུའི་མཎྜལ་ཕུལ་འདྲ་དེ། ཨ་མ་གནམ་མཚོ་
ཕྱུག་མོ་རེད། རྟ་རྐྱང་ཕྱིར་བལྟས་བྱས་འདྲ་དེ། སྲས་པོ་རྡོ་རྗེ་རྐྱང་ཁྲ་རེད། གངས་དཀར་ཤེལ་མདུང་བཅང་
འདྲ་དེ། བསྟན་མ་གང་བ་བཟང་པོ་ཡིན། བྱ་ཁུ་བྱུག་ཤིང་ཁར་ལྡིང་འདྲ་དེ། ཨ་འདམ་གོང་མའི་རི་བཀྲ་རེད།
བྲག་དཀར་ལྷ་བཤོས་བཤམས་འདྲ་དེ། སྒྲུབ་གནས་ཡར་ཀླུང་ཤེལ་བྲག་རེད། མཎྜལ་གླིང་བཞི་བཀོད་འདྲ་དེ།
བོད་ཡུལ་གནས་ཆེན་རི་བཞི་རེད། གངས་ལ་ཤེལ་དཀར་བརྒྱབ་འདྲ་དེ། རྩ་རི་དག་པ་ཤེལ་རི་རེད། འབྲུ་སྣའི་
མཎྜལ་ཕུལ་འདྲ་དེ། བལ་ཡུལ་གནས་ཆེན་པདྨ་བཀོད། མཛངས་མའི་ཕྱེ་མར་བཀོད་འདྲ་དེ། རོང་བཙན་ཁ་བ་
76



དཀར་པོ་རེད། རྟ་ཕོའི་རྣ་མཆོག་ངོམས་འདྲ་དེ། གནས་མཆོག་རྨེ་རྒྱལ་རྟ་སྣ་རེད། གུར་མཐར་ཡོན་ཆབ་
བཤམས་འདྲ་དེ། གནས་མཆོག་ཇོ་བོ་གཟི་རྒྱལ་རེད། གངས་རི་ཟུར་བཞི་ལོག་བརྒྱད་དེ། ཤར་གྱི་རྨ་རྒྱལ་སྤོམ་
ར་རེད། བུ་སྤུན་གྲལ་ལ་གཤིབ་འདྲ་དེ། རྨ་ཡུལ་བྱེ་མའི་རི་བདུན་རེད། སྐྱ་རེངས་མཐར་ནི་ལངས་འདྲ་དེ། ཕྲ་
ཕུ་འཛམ་གླིང་ལ་ཁ་རེད། བདེ་མཆོག་དཀྱིལ་འཁོར་བཤམས་འདྲ་དེ། གླིང་དྲུག་རྨ་ཡི་གཡང་ར་རེད། སྒྲོག་
གཤོག་ཐང་ལ་གཤིབ་འདྲ་དེ། སྐྱ་ལོ་འཚེར་ས་གོང་མ་རེད། བིཌཱུར་ཡོན་ཆབ་ཕུལ་འདྲ་དེ། གུ་ར་རྫ་སྐྱ་གོང་མ་
རེད། སྟག་ལྤགས་ཐང་ལ་འགྲིམ་འདྲ་དེ། རྨ་སྐད་ལུ་གུ་རྩེ་མོ་རེད། མགྲོན་པོ་ལམ་ལ་གཤར་འདྲ་དེ། རྨ་སྟོད་
མཐོན་པོ་དགུ་སྒྲིལ་རེད། རྒྱལ་བློན་བཀའ་གྲོས་འཚོགས་འདྲ་དེ། རྨ་སྟོད་བཙན་ལྷ་བཅུ་གསུམ་རེད། གནམ་
ཨ་སྔོན་བཞི་ཆ་ཆད་འདྲ་དེ། མཚོ་སྨན་ཁྲི་ཤོར་རྒྱལ་མོ་རེད། བྱ་རོག་རྡོ་ཐོག་བབ་འདྲ་དེ། བྱ་རི་ཕྱག་རོག་རྒྱལ་
མོ་རེད། ཁྲབ་ཐོག་རྨོག་དཀར་བཞག་འདྲ་དེ། ཤར་གྱི་བཞག་ར་ལྷ་རྩེ་རེད། རྫ་ནག་སོག་པོ་ཁྲོས་འདྲ་དེ། ལྷོའི་
དམག་དཔོན་གཡུལ་རྒྱལ་རེད། དེ་བོད་ཀྱི་རི་ཆེན་བཤད་པ་ཡིན། སྤྱང་ནག་པོ་ཐུར་ལ་རྒྱུག་འདྲ་དེ། བདུད་རི་
ཧ་ཤང་རྩེ་དགུ་རེད། ཉེར་དགུའི་མུན་པ་འཁྲིགས་འདྲ་དེ། བདུད་ཀྱི་གོ་ར་གནམ་རྫོང་རེད། བཙན་མཆོད་གོང་
མར་ཕུལ་འདྲ་དེ། བདུད་མཁར་ཤ་རུ་གནམ་རྫོང་རེད། ཤ་ཡུ་མོ་ཁྱི་ཡིས་དེད་འདྲ་དེ། ཧོར་གྱི་ས་མཐར་བྲག་
དམར་རེད། རྔོན་པའི་ཤ་གོར་ལོངས་འདྲ་དེ། ཧོར་ཡུལ་ངོམ་ཐང་སྐྱ་མོ་རེད། བན་དེ་ཐུལ་པ་གྱོན་འདྲ་དེ།
ཤན་པའི་ལྕོག་ལྷ་མཚལ་ལྕེ་རེད། གཡག་ཁམ་པ་ལ་ལ་འགྲོ་འདྲ་དེ། ཨ་ཆེན་གཡག་ལ་སེར་པོ་རེད། ཁྲག་ཟོར་
གནམ་ལ་བསླང་འདྲ་དེ། གུར་དཀར་ཡ་ཟི་མཁར་དམར་རེད། གླ་ཕས་རེ་ཐུལ་གྱོན་འདྲ་དེ། མགར་བའི་སོལ་
རི་རྔམས་ཆེན་རེད། ལུག་རྫི་ཕྱིང་དཀར་གོན་འདྲ་དེ། གུར་དཀར་སྤ་ལོ་རྩེ་རྒྱལ་རེད། མི་དགུའི་གཡག་རོ་
བཤས་འདྲ་དེ། ཧོར་རི་རྡོ་རྗེ་རྩེ་དགུ་རེད། ཆབ་ཆུ་ཡོན་ཆབ་ལ་འདྲ་དེ། དའུ་ཚྭ་མཚོ་དཀར་ཕྱུག་མོ་རེད། ཕ་
ཕོ་ཆེན་དུང་ར་རྒྱས་འདྲ་དེ། འཇང་གི་སུམ་རངས་སྟག་རྩེ་རེད། མིང་ཐོབ་པ་རི་བོ་དེ་ཙམ་ཡིན། དེ་མིན་རྩི་རྩི་
གྲངས་མེད་ཡོད། བིཌཱུར་མཆོད་སྡོང་བརྩིགས་འདྲ་དེ། དབུས་ཀྱི་རི་བོ་མཆོག་རབ་རེད། བླ་མའི་གུར་དཀར་
ཕུབ་འདྲ་དེ། བོད་ཀྱི་སྤེན་ནོ་རི་བཀྲ་རེད། རྟ་རྐྱང་བུ་ཡོད་ན་དེ་ལྟར་ཡོད། རི་བཤད་འདི་ནི་སྒོམ་པ་ཨོ་རྒྱན་ཚེ་
བརྟན་གྱིས་བྲིས་པའི་ཤོག་འཛར་ཞིག་ཐོག་འཁོད་པ་དེ་དག་བྲིས་པ་ཡིན། ཁོ་བོས་གེ་སར་སྒྲུང་ནང་དང་གཅིག་
མཚུངས་ཡིན་ན་དེ་ཙམ་དགོས་པ་མེད་པར་བསམས་ནས་བསྡུ་ཁུལ་བྱས་ཀྱང་ཚིག་མང་ཆེ་བ་མི་འདྲ་བར་བརྟེན་
དགོས་པ་ཕྲན་བུར་གཞིགས་ནས་རང་སོར་བཞག་པ་ཡིན།
1.23-7 སྐྱེ་མེད་པ།
འོ ག་
77



ལེའུ་གསུམ་པ། མགུལ་ལའི་མིང་འདོགས་ཚུལ་དང་
ས་མིང་ཁག་གཅིག་གི་སྐོར།
ས་བཅད་དང་པོ། མགུལ་ལ་ཞེས་པའི་མིང་འབྱུང་ཚུལ་སྐོར།
རྒྱལ་པོ།
མགུལ་ལ་ཕུག་བཞི་མདའ་བརྒྱད་ཀྱི་ཡུལ་མིང་ཐོབ་ཚུལ་ནི་ཡུལ་གྲུ་གཞན་དང་འདྲ་བ་དུས་ཡུན་རིང་ཤོས་
ལ་ལོ་ངོ་སྟོང་ཕྲག་ཁ་ཤས་དང་ཐུང་ཤོས་ལ་ལོ་ངོ་བརྒྱ་ཕྲག་ཁ་ཤས་ཀྱི་ལོ་རྒྱུས་ལྡན་ཡོད། འོན་ཀྱང་དེ་དག་མང་ཆེ་
བ་ཉམས་མྱོང་རྒན་པོ་རྣམས་ཀྱི་ཤོད་རྒྱུན་ཁོ་ན་ལས་མ་གཏོགས་ལོ་རྒྱུས་ཀྱི་ཡིག་ཐོག་ཏུ་འཁོད་མེད་ལ་དེའི་སྐོར་གྱི་
དཔྱད་གཞིའི་ཡིག་རིགས་གཅིག་ཀྱང་ལག་སོན་མ་བྱུང་རྐྱེན་ཡུལ་མིང་དེ་དག་ཉམས་སུ་འགྲོ་ནས་ཕྱི་རབས་པ་
རྣམས་སོ་སོའི་ཕ་ཡུལ་འབྱུང་ཁུངས་ཀྱི་ལོ་རྒྱུས་མི་ཤེས་པའི་ནགས་གསེབ་ཏུ་གནས་པའི་སྤྲེའུ་ནང་བཞིན་ཆགས་རྒྱུ་
ཉེན་ཁ་ཆེ་བར་སྙམ། དེ་ཡང་“མགུལ་ལ” ཞེས་པའི་ཡུལ་མིང་གི་འབྱུང་ཚུལ་གྱི་ཐད་ལ་ཤོད་སྟངས་མི་འདྲ་བ་དང་
18



འབྲི་སྟངས་མི་འདྲ་བ་ཁ་ཤས་ཡོད་པ་འདི་ལྟ་སྟེ། ཡིག་རྙིང་དུ་འགི འགིལ། འགོས། མགུལ་སོགས་བཀོད་
ཡོད་པ་དང་། དེང་གི་དུས་སུ་འགོ་དང་། འགུ་ མགོ་ མགུ་བཅས་འབྲི་བའི་སྲོལ་ཡོད། གོང་གི་འབྲི་ཚུལ་མི་
འདྲ་བ་ཁག་དེ་དག་ལས་རྒན་པོ་མྱོང་བ་ཅན་ལ་བཅར་འདྲི་ཞུས་མཐར “ མགུལ” ཞེས་པའི་དོན་དེ་གནད་ལ་
འཁེལ་བ་དང་རྒྱུ་མཚན་ཡོད་པར་བརྟེན་ནས་དེའི་རྗེས་སུ་ཞུགས་པར་འདོད། “ མགུལ” ཞེས་པའི་དོན་ནི་
སྐེའམ་མཇིང་པའི་ཞེས་ས་ཡིན་ལ་ལུས་དང་མགོ་བོའི་འབྲེལ་མཚམས་ཀྱི་ཆ་ཤས་སམ་མགོ་ལུས་འདྲེས་མཚམས་
ལ་གོ་དགོས་པ་དང་དེ་ཡང་མགུལ་ལ་ལུང་པའི་ས་བབ་ཆགས་དབྱིབས་ནི་ཕུན་ཚོགས་ཐང་ཅན་དགོན་གྱི་བསང་
ཡིག་ལས།“ འགིལ་( མགུལ)རི་མཚོན་ཆ་གཟེང་བ་འདྲ། འགིལ་( མགུལ) ཆུ་སྦྲུལ་ནག་འགྱིངས་འགྲོས་བྱེད།
འགིལ་( མགུལ) གནས་རྡོ་རྗེ་ཕག་མོའི་གནས” ཞེས་པ་ལྟར་ལུང་པ་གཡས་གཡོན་གཉིས་ལ་ནགས་རི་དང་
གངས་རི་སོགས་རྩེ་མོ་གནམ་ལ་ཟུག་པ་དང་དཀྱིལ་དུ་མགུལ་ཆུ་སྦྲུལ་ནག་ཐུར་དུ་རྒྱུག་པ་དང་མཚུངས་ཤིང་།
ལུང་མདའ་རིང་ལ་གཡུ་ཡི་གཞོང་པ་འདྲ་བ་གང་ཞིག་རི་བོ་མཐོན་པོར་རྩེ་ནས་བལྟས་ཚེ་སེམས་ཅན་གྱི་སྐེ་དང་
འདྲ་བའི་ས་དབྱིབས་ཤིག་གྲུབ་པས་ན་མགུལ་ཞེས་མིང་དུ་བཏགས་པ་རེད། སྐྱེ་དང་དབྱིབས་མཚུངས་པའི་ཆ་
ནས་བཏགས་པར་མགུལ་ཞེས་འབོད་དེ་རི་བོའི་མགུལ་དང་། ཤིང་གི་མགུལ། བུམ་པའི་མགུལ་དང་། ད་དུང་
སྐེ་ལ་གཡོག་རྒྱུའི་ཁ་བཏགས་ལ་མགུལ་དར་དང་། སྐེ་དཀྲིས་ལ་མགུལ་ཆིངས། སྐེར་གོན་རྒྱུའི་ཕྲེང་བ་ལ་མགུལ་
ཕྲེང་ཞེས་འབོད་སྲོལ་ཡོད་པས་ལུང་པའི་ཆགས་སྟངས་དེ་ས་དབྱིབས་ལ་དཔེ་བླངས་ནས་ཡུལ་ལུང་སྤྱིའི་མིང་དུ་
མགུལ་ཞེས་བཏགས་པ་གསལ་བཤད་བྱེད་ཐུབ་ལ་དེའི་ནང་དུ་གནས་པའི་མི་རྣམས་ལ་མགུལ་པ་ཟེར། མགུལ་ལ་
གཡས་གཡོན་གྱི་ལུང་རོགས་ཁག་ཅིག་གི་དེང་གི་དུས་སུའང་མགུལ་པ་ཞེས་འབོད་ཀྱི་འདུག མགུལ་པ་ཞེས་པ་
གྲོང་པ་ཞིག་ཡོད་པ་དེར་གོ་བ་རྒྱ་ཆེ་བའི་དབང་དུ་བྱས་ན་མགུལ་ལ་བ་ཞེས་གོ་རྒྱུ་ཡོད། འོན་ཀྱང་དེ་རིང་དེ་ཙམ་
གྱི་མི་གོ་བར་མགུལ་པ་གྲོང་གཅིག་ལ་གོ་ནའང་ཆོག་པ་སེམས། སྤྱི་ལུང་པའི་མིང་གི་འཕེལ་རིམ་ལ་མགུལ་མ་བུ་
དང་། མགུལ་པ། མགུལ་ལ་སོགས་དབྱེ་བ་གསུམ་ཙམ་ཡོད། མགུལ་མ་བུ་ཞེས་པ་དེ་སྔར་སྤྱི་ཚོགས་རྙིང་པའི་
སྐབས་སུ་མགུལ་ལ་ཕུ་བཞི་མདའ་བརྒྱད་ལ་སྡེ་ཤོག་བཅོ་ལྔ་ཡོད་པ་དང་སྡེ་རེ་རེ་ལ་གཙོ་རྒན་རེ་ཡོད་ཅིང་། ལུང་
པའི་ཡོངས་ནས་མི་འཇོན་ཐང་ཆེ་ཤོས་ཤིག་བདམས་ཏེ་ལུང་པ་དེའི་འགན་འཁུར་མཁན་བཀོད་སྲོལ་ཡོད་པས་དེ་
ལ་འདེམས་དཔོན་ཟེར། དེར་བརྟེན་སྡེ་ཤོག་བཅོ་ལྔའི་གཙོ་རྒན་དང་འདེམས་དཔོན་ཚང་མ་ཚོགས་པ་ལ་སྡེ་
མགུལ་མ་བུའམ་བཅུ་གཉེར་བཅོ་ལྔ་ཡང་ཟེར། སྔ་མོའི་སྐབས་རྫ་ཡུལ་གསང་སྔགས་ཆོས་རྫོང་ལ་འདེམས་ཁ་དང་
སྡེ་ཤོག་མང་པོ་ཡོད་པས་མགུལ་ལ་ལུང་པ་དེའི་ནང་ནས་སྡེ་ཤོག་གཅིག་དང་འདེམས་ཁ་གཅིག་ཡིན་པ་མ་ཟད་
འདེམས་རབ་ཡིན། སྐབས་དེ་དུས་མགུལ་ལ་ཁུལ་གྱི་ཡུལ་ལུང་ཚང་མ་ལ་ཕན་ཐོགས་མཁན་འདེམས་དཔོན་རྣ་
ལྷག་དང་། འདེམས་དཔོན་རབ་བརྟན་རྒྱ་མཚོ། འདེམས་དཔོན་བཀྲ་ཤིས་ཕུན་ཚོགས་སོགས་འདེམས་དཔོན་
སྐད་གྲགས་ཅན་ཁ་ཤས་བྱུང་མྱོང་ཡོད། མགུལ་ལ་ཞེས་པའི་མིང་ནི་མགུལ་ལ་གཡས་གཡོན་གྱི་ལུང་པའི་མིས་ཚུར་
ལ་བཏགས་པའི་ཡུལ་མིང་ཞིག་ཡིན་པར་སྙམ། གང་ལགས་ཤེ་ན། མགུལ་ལ་ལུང་མགོ་ནགས་ཤོག་སྤྲེལ་ལ་རྫ་
79



བྲག་དང་ལུང་མཐའ་བརྒལ་སྨྱུག་རིའི་འ་སྤེལ་གོང་མཚེར་བར་དུ་མཐའ་བཞིར་རིས་བསྐོར་ཡོད་པས་ཡུལ་མི་
གཞན་རྣམས་མགུལ་པ་གྲོང་ལ་ཡོང་དུས་ལ་ལུང་མང་པོ་བརྒྱུད་དགོས་པས་མགུལ་ལ་ཞེས་མིང་ཐོགས་པར་གྲགས།
(འ་སྤེལ་ཞེས་པ་སྔ་མོའི་བཀའ་ཤོག་ནང་དུ་དེ་ལྟར་འཁོད་ཡོད་པ་ཤོད་རྒྱུན་འདུག་པས་དེ་རང་འཇགས་སུ་བཞག་
པ་ཡིན) དེ་ཡང་ཤར་རྒྱལ་མོ་རྔུལ་ཆུས་བསྐོར་ཡོད་པ་མ་ཟད་མཛོ་སྒང་དང་སྨར་ཁམས་སོགས་སྡེ་འདྲེས་ཡིན་ལ་
སྔོན་གྱི་དུས་སུ་རྒྱལ་མོ་རྔུལ་ཆུ་ལ་ཟམ་པ་མེད་པས་སྨྱུག་མའི་ཐག་པ་ལ་བརྟེན་ནས་འགྲོ་དགོས་པས་སྐྱེ་བོ་མང་པོའི་
སྲོག་ཀྱང་ཤོར་མྱོང་། དེང་གི་དུས་སུ་སྲིད་གཞུང་གིས་མ་དངུལ་བཏང་ནས་ཀུན་དགའ་རྒྱལ་མཚན་གྱི་སྣེ་ཁྲིད་
འོག་རྒྱལ་མོ་རྔུལ་ཆུ་ལ་ལྕགས་ཟམ་བཙུགས་ནས་ད་ལྟའི་འགྲིམ་འགྲུལ་ཧ་ཅང་བདེ་པོ་ཆགས་ཡོད་པས་དེ་གའི་
མང་ཚོགས་ལ་ཕན་བདེ་ཆེན་པོ་བསྐྲུན་ཡོད། བྱང་ནོར་བུ་དུང་ལ་དང་སྟག་ལམ་ལའི་ལ་གཉིས་བར་གྱི་ཚུན་ཆད་
མགུལ་ལའི་སྡེ་ཡིན་པ་ཤོད་སྲོལ་ཡོད་པ་དང་རྡུལ་སྨད་དང་སྡེ་འདྲེས་ཡིན། ལྷོ་སྟག་མ་ལ་དང་སྟག་མ་ཆུ། མདུན་
རི་ཡ་མ་བྲག་ལ་ཐིག་དྲངས་ནས་དེ་ཚུན་ཆད་མགུལ་ལའི་སྡེ་ཡིན་ཞིང་འཁྲུངས་ཡུལ་དང་སྡེ་འབྲེལ་ཡིན། ནུབ་ར་
མོ་ལ་དང་སྐྱུ་ལ་གཉིས་ཀྱི་ཚུན་ཆད་མགུལ་ལ་སྡེ་ཡིན་པ་མ་ཟད་འབྲོག་སྒང་དང་སྡེ་འབྲེལ་ཡིན། མདོར་ན་མགུལ་
ལའི་ས་བབ་ཆགས་དབྱིབས་ནི་དུད་འགྲོའི་སྐེ་ལྟ་བུ་ལུང་རོང་ཞིག་གི་སྟེང་ལ་ཆགས་ཡོད་པས་ན་མགུལ་དང་དེའི་
མཐའ་འཁོར་གྱི་ཡུལ་མི་རྣམས་མགུལ་པ་གྲོང་ལ་འགྲོ་དགོས་ན་ལ་ལུང་མང་པོ་རྒྱག་དགོས་སྟབས་ལ་ཞེས་འབོད་དེ་
ཡུལ་མིང་ཆ་ཚང་ལ་མགུལ་ལ་ཞེས་མིང་ཐོགས་པར་གྲགས། གཞན་ཡང་མགུལ་པ་གྲོང་ལ་ཕྱོགས་གང་ནས་ཡོང་
ནའང་ཡུལ་གྲུ་དེར་ལ་ལུང་མང་པོ་བརྒལ་དགོས་སྟབས་མགུལ་པ་དང་ལ་ལུང་གཉིས་ཀྱི་ཚིག་བསྡུས་སུ་མགུལ་ལ་
ཞེས་འབོད་པར་སྙམ། །
རྡོ་རྗེ་སེམས་པ།
80



ས་བཅད་གཉིས་པ། ཡུལ་ལུང་སོ་སོའི་མིང་ཐོབ་ཚུལ་སྐོར། །
དང་པོ། ནགས་ཤོག་གྲོང་པ། དེ་ཡང་དམངས་ཁྲོད་དུ་ནགས་ཤོག་སྤང་ཤོག་ཕྲ་མོ། བུ་མོ་གསེར་ཤོག་
དངུལ་ཤོག མིག་ཡངས་སྤྱི་གཙུག་ཕྲ་མོ། ཁྲི་ཡོད་ལྷ་ཆེན་ལྷ་ཆུང་། ནགས་སྤང་ལུང་དར་དཀར་བཞི་སྒྲིམ་ཞེས་
པ་ལྟར་ནགས་རི་དང་སྤང་རི་སོགས་ཤོག་བུ་ས་ལ་འཁྱིལ་འདྲ་ཡོད་པ་ན་ནགས་ཤོག་ཅེས་གྲགས། །
གཉིས་པ། དངུལ་ཡུལ་གྲོང་པ། ལུང་པ་དེའི་གཡས་གཡོན་གྱི་རི་ལ་དངུལ་གྱི་གཏེར་ཁ་མང་པོ་ཡོད་པས་
དངུལ་ཡུལ་ཞེས་གྲགས། །
གསུམ་པ། ཟེ་ཐོག་གྲོང་པ། ཟེ་ཞེས་པ་དེ་ནི་གཏེར་དངོས་རིགས་མདོག་དཀར་པོའམ་དཀར་པོ་ལ་སེར་
མདངས་འདྲེས་ཤིང་མདོག་ཚྭ་དང་མཚུངས་པའི་མེ་རྫས་ཀྱི་རྒྱུ་ཞིག་ཡིན་པ་དེ་ལ་སྨན་ནག་དང་ཟེ་ཚ་ཡང་ཟེར།
ལུང་པ་དེའི་ཆགས་སའི་ས་འོག་ཏུ་ཟེ་ཚ་མང་པོ་ཡོད་པས་དེའི་ཐོག་ཏུ་གྲོང་ཆགས་པ་ན་ཟེ་ཐོག་ཅེས་གྲགས།
གྲོང་དེའི་མིང་གཞན་ལ་སྡེ་སྐུང་གྲོང་པ་ཡང་ཟེར་སྲོལ་ཡོད་དེ་དོན་དངོས་ཐོག་དེ་ནི་ཟེ་ཐོག་གྲོང་པའི་ས་ལག་ཡིན་
པ་མ་ཟད་རི་མཐོན་པོའི་སྟེང་དུ་ནགས་རི་གསལ་ལ་མི་གསལ་བའི་གསེབ་ཏུ་ཆགས་ཡོད་སྟབས་དེ་སྔའི་སྤྱི་ཚོགས་
རྙིང་པའི་སྐབས་སུ་སྡེ་པ་གཞུང་གིས་ཁྲལ་བསྡུར་སྐབས་ས་ལག་དེ་ཡོད་པ་མ་མཐོང་བས་ཁྲལ་ཡང་འཇལ་མ་དགོས་
པ་སྐུང་པ་ལྟ་བུར་སྡེ་སྐུང་ཞེས་གྲགས། ཟེ་ཐོག་ཆུའི་ཆུ་མགོ་མཚམས་ལ་མཁའ་འགྲོ་ཡེ་ཤེས་མཚོ་རྒྱལ་གྱི་སྒྲུབ་ཕུག་
དང་དེའི་ནང་ཁོང་གི་ཞབས་རྗེས་མཇལ་རྒྱུ་ཡོད། ཟེ་ཐོག་རི་མགོ་ ལ་ གནས་བྱེ་མ་མདུན་མཇལ་རྒྱུ་ཡོད།
དམངས་ཁྲོད་བཤད་སྲོལ་ལྟར་ན། གནས་བྱེ་མ་མདུན། ཆུ་འཇམ་པོ་འཇམ་ཞེས་བྱེ་རི་དཀར་པོ་རྩེ་མོ་གནམ་ལ་
ཟུག་པ་བཞིན་ཡོད་ལ་མདུན་ངོས་སུ་མཚོ་ཆུང་གིས་བསྐོར་བ་མ་ཟད་སྒྲོལ་མ་དཀར་མོའི་རྡོ་སྐུ་རང་བྱོན་མཇལ་རྒྱུ་
ཡོད་པས་གནས་འདི་ནི་རྒྱ་ནག་རི་བོ་བྱ་རྐང་གི་གནས་ལག་ཡིན་ཞེས་བཤད་སྲོལ་འདུག དེར་བརྟེན་གནས་བྱེ་
མ་མདུན་གཙོ་བོར་བྱེད་པའི་གཙང་ཆུང་ལ་ཁ་ཨ་སེང་འབྲི་སེང་དང་བུད་སྒང་(ལ་སྒང་) གཡང་སྐྱིད་དམར་པོ་ལ་
ཁ། མདའ་རྡོ་བཙན་ལམ་ལ་ཁ། ནོར་བུ་དུང་ལ་སོགས་ལ་ཐིག་དྲངས་ནས་དེ་ཚུན་ཆད་མགུལ་ལའི་སྡེ་ཡིན་ལ་
གནས་རི་དེའི་རྒྱབ་ངོས་སུ་མཛོ་སྒང་རྫོང་གི་རྔུལ་ཆུ་སྨད་ཀྱི་བཙོག་པ་གྲོང་པ་དང་སྡེ་འབྲེལ་ཡིན། །
བཞི་པ། རགས་ལུགས་གྲོང་པ། དེ་ཡང་རགས་ལུགས་གྲོང་པ་ནི་སྔོན་གྱི་དུས་སུ་རྔུལ་ཆུའི་རྒྱུད་ཀྱི་ཁོངས་
གཏོགས་ཡིན་ལ་ཕྱིས་སུ་དམངས་གཙོ་བཅོས་སྒྱུར་གྱི་སྐབས་སུ་མགུལ་ལའི་ཁོངས་སུ་གཏོགས་པ་ཡིན། དེར་
བརྟེན་སྔོན་གྱི་དུས་སུ་རགས་ལུགས་གྲོང་ལ་འགྲོ་དགོས་ཚེ་སྨན་སྐྱེས་ལ་ཞེས་པའི་ལ་ཆེན་པོ་ཞིག་རྒྱག་དགོས་པས་
དེར་ལམ་ཐག་རིང་ལ་འགྲིམ་འགྲུལ་ཧ་ཅང་སྟབས་མི་བདེ་བས་ཕྱིས་སུ་མི་རྣམས་ཀྱི་འགྲོ་ལམ་སྟབས་བདེ་རུ་ཡོང་
ཆེད་ཆུ་ལ་ཆུ་རགས་རྒྱག་པ་དང་ཟམ་པ་བཙུགས་ནས་ད་ལྟའི་རགས་ལུགས་གྲོང་པའི་འགྲོ་ལམ་བདེ་པོ་དེ་བྱུང་བ་



ཡིན་པས་ཆུ་ལ་རགས་རྒྱག་མྱོང་བས་ན་རགས་ལུགས་ཞེས་གྲགས། དེ་ཡང་རགས་ལུགས་ཞེས་ལུང་པ་སྤྱིའི་མིང་
ཡིན་ལ་ལུང་པ་དེ་ལ་ས་སྟོད་དང་ ས་སྨད། ལུང་རིང་སོགས་ཡན་ལག་གྲོང་ཆུང་ཁ་ཤས་ཀྱང་ཡོད། །
ལྔ་པ། བྲག་རྔ་གྲོང་པ། ལུང་པ་དེའི་ཆགས་ཚུལ་རྔ་དང་འདྲ་བས་ན་བྲག་རྔ་ཞེས་གྲགས། དེ་ཡང་
དམངས་ཁྲོད་ཀྱི་ཟེར་སྲོལ་ལྟར་ན། བྲག་རྔ་མ་ཡིན་ལྷ་ང་ཡིན། བྲག་རྔ་དམྱལ་བ་ཆགས་ཚུལ་ཡིན་ཞེས་ལུང་པ་
དེའི་མདུན་ཕྱོགས་ཀྱི་བྲག་རི་ལ་སྦྲུལ་ནག་ཐུར་དུ་རྒྱུག་པ་ལྟ་བུའི་རང་བྱོན་ཡོད་ལ་དེའི་བྲག་འགྲམ་དུ་གླིང་གེ་སའི་
མི་རྟ་གཉིས་ཀྱི་རང་བྱོན་ཡོད་པ་དང་། གླིང་གེ་སར་གྱིས་གྲི་གཡུགས་ནས་སྦྲུལ་ནག་གི་མགོ་བཅད་པ་ཡིན་ཞེས་
བཤད་རྒྱུན་ཡོད། བྲག་ངོས་སྟེང་ནས་ཁ་ལྷོ་ལ་བསྟན་པའི་དམྱལ་ཁམས་ཀྱི་བདག་པོ་གཤིན་རྗེ་ཆོས་རྒྱལ་སྐུ་ལུས་
ནག་པོའི་དཔག་ཚད་གཅིག་ཙམ་ལས་གྲུབ་པའི་རང་བྱོན་ཞིག་ཐག་རིང་ནས་མཇལ་རྒྱུ་ཡོད་ལ་དེའི་གཡོན་ངོས་ཀྱི་
ཟུར་ལ་ལས་ཀྱི་བུ་ཆུང་དཀར་ནག་གཉིས་དང་ལས་དཀར་ནག་ཕྱེ་བའི་བྱེ་རྡོའི་རྡེའུ་དཀར་ནག་གི་རང་བྱོན་ཡང་
ཡོད། གཡས་ཕྱོགས་སུ་དམྱལ་ཟངས་དམྱལ་ལམ་དང་ཡི་གེ་ཧཱུྃ་ཡིག་ནག་པོ་རང་བྱོན་ཡོད། དེ་ནས་ཡར་ཟམ་
དང་ཚུར་ཟམ་གཉིས་ཀྱི་བར་མཚམས་ཀྱི་བྲག་ལ་བྱ་ཤང་ཤང་གི་ཚང་དང་ཐག་ཁྲི་རང་བྱོན་ཡོད་ལ་བྲག་དེའི་ནང་
ལ་བྱ་ཤང་ཤང་གི་སྦུག་གཏེར་ལེན་རྒྱུ་ཡོད་ཞེས་གྲགས་ལ་དེའི་མདུན་ངོས་ཀྱི་བྲག་སྟག་མོ་གནམ་ལ་མཆོངས་འདྲ་
དང་སྟག་གི་འོ་མ་ཝ་ཕྲུག་གིས་འཐུང་འདྲ་ཞེས་ངོ་མཚར་ཆེ་བའི་རང་བྱོན་མང་པོ་ཡོད། ངོ་མཚར་ཅན་གྱི་རང་
བྱོན་དང་ཤོད་རྒྱུན་དེ་དག་ནི་སྔོན་གྱི་དུས་སུ་བྱང་མཁའ་བསྐྱོད་རྡོ་རྗེས་བརྩམས་པའི་རི་རབ་ཕག་ཞལ་གྱི་གནས་
ཡིག་ནང་གསལ་པོ་གསུངས་ཡོད་ཅེས་བཤད་ལ་ལོ་རྒྱུས་ཀྱི་དཔྱད་ཡིག་དེ་དག་ད་ལྟའི་བར་མཇལ་བའི་སྐལ་བ་མ་
བྱུང་། །
དྲུག་པ། དངུལ་ཁོག་གྲོང་པ། ལུང་པ་དེ་ནི་སྔོན་གྱི་དུས་སུ་དངུལ་གཏེར་བཙོ་སྦྱངས་བྱེད་ས་ཡིན་ལ་དེའི་
གཡས་གཡོན་གྱི་རི་ལ་དངུལ་གྱི་གཏེར་ཁ་མང་ཞིང་ཁོག་པ་ལྟ་བུ་ཡོད་པས་ན་དངུལ་ཁོག་ཅེས་གྲགས། གནམ་གྲུ་
གསུམ་དང་ས་གྲུ་གསུམ་ཅན་གྱི་དངུལ་ཁོག་ཟམ་ཁར་སླེབས་དུས་རི་རབ་ཕག་ཞལ་གྱི་གནས་རི་རྣམས་གནས་སྒོ་
ཕྱེ་བ་ནང་བཞིན་མིག་ལམ་དུ་ཁྲ་ལྷང་ལྷང་མཇལ་ཐུབ། ་
བདུན་པ། རྩི་པ་གྲོང་པ། མགུལ་ལ་ཕུ་བཞི་མདའ་བརྒྱད་ཀྱི་དཀྱིལ་གནམ་གྲུ་བཞི་དང་ས་གྲུ་བཞིའི་
བདུད་འཛོམས་ཡིན་ལ་གྲོང་པ་དེའི་འོག་ཏུ་བདུད་རྩི་དང་ལྡན་པའི་ཆུ་ཚན་མང་པོ་བབས་པས་དེའི་སྟེང་ལ་གྲོང་
པ་ཆགས་པས་ན་རྩི་པ་ཞེས་གྲགས། །
བརྒྱད་པ། དགོན་པ་གྲོང་པ། ཕུན་ཚོགས་ཐང་ཅན་དགོན་པ་གྲོང་པ་དེའི་དཀྱིལ་དུ་ཆགས་ཡོད་པས་
དགོན་པའི་མིང་གྲོང་པ་ལ་བཏགས་པས་དགོན་པ་གྲོང་ཞེས་གྲགས།
དགུ་པ། འ་རུབ་གྲོང་པ། ས་ཞིང་མང་ཆེ་བ་ལ་འ་མང་པོ་ཡོད་པས་འ་རུབ་ཞེས་གྲགས། འ་རུབ་ཅེས་
པར་ཡུལ་སྐད་ཡིན། དོན་དུ་ཞིང་ཁར་བཞའ་ཚན་སྐབས་གནམ་གཤིས་གྲང་དུ་སོང་ནས་ས་ཞིང་ཡང་གས་པ་དེ་
རྗེས་སུ་གནམ་གཤིས་དྲོ་རུ་སོང་སྐབས་ས་ཞིང་གས་པ་དེ་ཡང་སོབ་སོབ་ཆགས་ནས་གས་ཁ་རུབ་པ་དེར་འབོད་ཀྱི་



ཡོད། ཡིག་སྐད་དུ་གས་ཁ་ཟུམ་པའམ་གས་འགྲིག་པ་ལའོ། །
བཅུ་པ། ཚ་པ་གྲོང་པ། ས་ཆ་དེ་ཚ་གདུག་ཆེ་བས་ཚ་པ་ཞེས་གྲགས།
བཅུ་གཅིག སྒང་ལྷུང་གྲོང་པ། རིའི་སྒང་ནས་ལུང་པ་ནང་ལ་མར་ལྷུང་པ་བཞིན་ཡོད་པས་སྒང་ལྷུང་ཞེས་
གྲགས། དེ་ལ་ཡན་ལག་གྲོང་ཆུང་གསུམ་ཡོད་དེ། མདའ་ཆེན་གྲོང་པ། ཤུ་རྒྱུག་པའི་མདའ་ཤུལ་ཆེན་པོ་ཅིག་
ཡོད་པས་མདའ་ཆེན་ཞེས་གྲགས། ལ་བབས་གྲོང་པ། ནོར་བུ་དུང་ལ་ནས་མར་བབས་མཚམས་ཡིན་པས་ལ་
བབས་ཞེས་གྲགས། ཚེ་བུམ་གྲོང་པ། དེ་ཡང་དམངས་ཁྲོད་དུ་ཚེ་བུམ་ཚེའི་བུམ་པ། ཚེ་ཆུ་ཨ་རག་མདོག་འདྲ་
ཞེས་པ་ལྟར་ཚེ་དཔག་མེད་ཀྱི་བུམ་པ་ལྟ་བུ་ཞིག་གི་སྟེང་ལ་ཆགས་པས་ན་ཚེ་བུམ་ཞེས་གྲགས། གྲོང་དེའི་བྱང་
ཤར་གྱི་ཕྱོགས་ལ་གནས་ཆེན་ཁ་བ་དཀར་པོའི་གནས་ལག་བྲག་ནག་ཟངས་རི་( མིང་གཞན་ལ་ལྔ་གནས་བྲག་
འཛོམས་ཟེར)མཇལ་རྒྱུ་ཡོད་ལ་ཤོད་སྲོལ་ལྟར་ན་དེར་བསྐོར་བ་བཅུ་གསུམ་བསྐོར་ན་ཁ་བ་དཀར་པོ་ཕྱི་བསྐོར་
གཅིག་ཕྱིན་པ་དང་ཁྱད་མེད་ཅེས་ཤོད་སྲོལ་ཡོད། །
བཅུ་གཉིས། མཇུག་པ་གྲོང་པ། སྦུག་ཟུར་གྲོང་པ་ལ་བལྟོས་ཏེ་ལུང་པའི་མཇུག་ལ་ཆགས་ཡོད་པས་
མཇུག་པ་ཞེས་གྲགས། །
བཅུ་གསུམ། སྦུག་ཟུར་གྲོང་པ། གྲོང་པ་དེ་ལུང་པའི་སྦུག་གི་ཟུར་དུ་ཆགས་ཡོད་པས་སྦུག་ཟུར་ཞེས་
གྲགས། །
བཅུ་བཞི། ལྔ་པ་གྲོང་པ། ཤར་རྒྱལ་མོ་རྔུལ་ཆུའི་ས་མཚམས་སུ་ཡར་བརྩིས་ན་ཡུལ་ལུང་ལྔའི་མཚམས་ལ་
ཆགས་ཡོད་པ་ན་ལྔ་པ་ཞེས་གྲགས་ལ་དེའི་གྲོང་ལག་ཝ་ཁ་གྲོང་པ་ནི་ཝ་བཙུགས་པ་དང་ཆུ་དྲངས་ནས་ཝ་མཆུ་གྲོང་
པར་སླེབས་པས་ཝ་ཁ་ཞེས་གྲགས། །
བཅོ་ལྔ། འབྲས་ཞིང་གྲོང་པ། འདིར་སྔོན་འབྲས་བཏབ་སྲོལ་ཡོད་པས་འབྲས་ཞིང་ཞེས་གྲགས།
བཅུ་དྲུག ཚྭ་ཁུངས་གྲོང་པ། འདིར་སྔོན་ཚྭ་ཞིང་ཡོད་ལ་ཚྭའི་ཐོན་ཁུངས་ཡོད་པས་ཚྭ་ཁུངས་ཞེས་གྲགས།
བཅུ་བདུན། ཤོག་གཉིས་གྲོང་པ། འདིར་སྔོན་གྲོང་པ་དེ་དང་རྒལ་གྲོང་པ་གཉིས་ནི་སྡེ་ཤོག་གཉིས་ཀྱི་
ཁོངས་གཏོགས་ཡིན་པས་ཤོག་གཉིས་ཞེས་གྲགས། །
བཅོ་བརྒྱད། རྒལ་གྲོང་པ། མགུལ་ལ་ལུང་པའི་མཐའ་ཡིན་པ་གང་ཞིག་དེ་ཚུན་ཆད་རྒལ་ས་མེད་པ་བྲག་
རི་ཡིན་པས་རྒལ་ཞེས་གྲགས།
བཅུ་དགུ། མེ་སྦར་ཁུལ་ནག་གྲོང་པ། མེ་སྦར་གྲོང་པ་ལ་མེ་བ་ལྷག་གྲོང་པ་ཡང་ཟེར། གྲོང་པ་དེ་ལ་
ཆགས་ཡོད་པའི་མེ་དགོན་ནམ་ཡང་ན་ལྷག་དགོན་པ་ནི་ཕུན་ཚོགས་ཐང་ཅན་དགོན་པའི་དགོན་ལག་ཡིན། ཁུལ་
ནག་གྲོང་པ་ནི་རྒྱལ་མོ་རྔུལ་ཆུའི་འགྲམ་ངོས་ལུང་ཁུག་ཅིག་ཏུ་ཆགས་པས་ན་ཁུལ་ནག་ཅེས་གྲགས་ཤིང་། མདོར་
ན་མགུལ་ལ་ཁུལ་གྱི་ཡུལ་ལུང་སོ་སོའི་མིང་གི་ཐོབ་ཚུལ་དེ་དག་ནི་ཁོ་བོས་དུས་ཡུན་རིང་པོས་བེད་སྤྱད་དེ་རྒན་པོ་
མྱོང་བ་ཅན་རྣམས་ལ་བཅར་འདྲི་ཞུ་ནས་ཡིག་ཐོག་ཏུ་འགོད་ཁུལ་བྱས་ཡོད་པས་སྤྱི་དོན་དངོས་དང་འཚམས་གང་
83



ཐུབ་བྱས་ཡོད་པར་བརྟེན་ཕྱི་རབས་པ་རྣམས་ཀྱིས་ལུང་པ་སོ་སོའི་ཡུལ་མིང་འབྲི་དུས་མ་དག་རྒྱུན་འབྱམས་དང་
རང་སྣང་གང་ཤར་གྱི་ཐོག་ནས་འབྲི་རྒྱུར་ཡིད་གཟབ་ཡོད་པ་ཞུ། །
ས་བཅད་གསུམ་པ། མགུལ་ལའི་དམིགས་བསལ་དུས་ཆེན་སྐོར།
1. བོད་ཟླ་དང་པོའི་ལོ་གསར་ཚར་རྗེས་ཆོ་འཕྲུལ་དུ་ཆེན་གྱི་མཚམས་སུ་ཚེས་13ཉིན་ལ་ཕུན་ཚོགས་ཐང་
ཅན་དགོན་པའི་དགེ་འདུན་པ་ཚང་མ་འཚོགས་ནས་སྤྱན་རས་གཟིགས་ཀྱི་མ་ཎི་བུམ་སྒྲུབ་ཀྱི་དབང་གནང་སྲོལ་
ཡོད་པས་དེའི་དུས་སུ་མགུལ་ལ་ཕུག་བཞི་མདའ་བརྒྱད་ཀྱི་མི་སེར་ཚང་མ་ལྷན་ཅིག་ཏུ་འཛོམས་ནས་སྤྱན་རས་
གཟིགས་མ་ཎི་བུམ་སྒྲུབ་ཀྱི་དབང་ཞུ་བ་དང་། ཉིན་མོ་འཆམ་ལ་ལྟད་མོ་ལྟ་བ་སོགས་བྱེད་ཀྱི་ཡོད་པ་མ་ཟད་
མཚན་མོ་མེ་ཕུང་ལ་བསྐོར་ནས་མི་རིགས་ཀྱི་ཁྱད་ཆོས་ལྡན་པའི་ནང་དོན་ཕུན་སུམ་ཚོགས་ལ། འགྱུར་ཁུག་སྙན་
འཇེབས་ལྡན་པའི་གཞས་དང་ཞབས་བྲོ་སྣ་མང་ཕུན་སུམ་ཚོགས་པ་འཁྲབ་ནས་ཉིན་བཅུ་ལྷག་ཙམ་དགའ་སྤྲོའི་
ངང་ལ་དུས་འདའ་བ་བྱེད་ཀྱི་ཡོད། །
2. བོད་ཟླ་བཞི་པའི་ས་ག་ཟླ་བ་ཚེས་བཞི་ནས་བཅོ་ལྔ་བར་ལ་སངས་རྒྱས་སྐུ་འཁྲུངས་པ་དང་། སངས་
རྒྱས་པ། སྐུ་མྱ་ངན་ལས་འདས་པའི་དྲན་གསོ་ཉིན་མོ་སོགས་ལ་མགུལ་ལའི་ལུང་པ་སོ་སོར་རྟ་རྒྱུག་དུས་ཆེན་
བཏང་ནས་ཡུལ་ལྷ་གཞི་བདག་ལ་བསང་མཆོད་དང་མི་ཚང་མས་སྐོར་བ་བསགས་པ་དང་གཞས་འཆམ་བྲོ་འཁྲབ་
པ་སོགས་ཉིན་ལྔ་ཙམ་དགའ་དགའ་སྤྲོ་སྤྲོ་ངང་ནས་དུས་ཆེན་གཏོང་སྲོལ་ཡོད། །
3. བོད་ཟླ་ལྔ་པ་ཚེས་བཅུ་ཉིན་ལ་གུ་རུ་རིན་པོ་ཆེ་འོ་མའི་མཚོ་ལ་སྐུ་འཁྲུངས་པའི་སྐྱེས་སྐར་གྱི་དྲན་གསོ་
དུས་ཆེན་ལ་ཕུན་ཚོགས་ཐང་ཅན་དགོན་པས་གནས་མཆོག་རི་རབ་ཕག་ཞལ་གྱི་གནས་ནང་ལ་ཚོགས་གཏོང་སྲོལ་
ཡོད་པ་དང་མགུལ་ལ་མི་སེར་ཚང་མ་ལག་ནས་མ་ཎི་ཆོས་འཁོར་ཁྱེར་ཏེ་ཁ་ནས་བཛྲ་མ་ཎི་བཏོན་བཞིན་གནས་
མཆོག་རི་རབ་ཕག་ཞལ་ལ་གནས་མཇལ་དང་གནས་བསྐོར་དུ་འགྲོ་སྲོལ་ཡོད། །



ལེའུ་བཞི་པ། ཐོན་སྐྱེད་ཡོ་བྱད་ཁག་གཅིག་གི་སྐོར།
ས་བཅད་དང་པོ། སྒའི་རྒྱུ་ཆ་དང་བཟོ་སྟངས་སྐོར།
སྒ་ནི་རྒྱུ་ཆ་གཙོ་བོ་ཤིང་ལས་གྲུབ་པའི་རྟ་སོགས་ཀྱི་
སྒལ་པར་རྒྱག་བྱེད་དམ་ཁལ་འགེལ་བའི་ཡོ་བྱད་ལ་སྒ་ཞེས་
སྤྱི་མིང་དུ་འབོད་སྲོལ་ཡོད། འོན་ཀྱང་དེར་ཕྱེ་ན་གཉིས་
ཡོད་དེ་ཆིབས་སྒ་དང༌། ཁལ་སྒྲའོ། རྫ་ཡུལ་བས་ཆིབས་སྒ་
ལ་ཕོ་རིལ་སྒ་ཞེས་དང་། ཁལ་སྒ་ལ་རིལ་སྒ་ཞེས་འབོད་སྲོལ་
ཡོད། སྤྱིར་ཆིབས་སྒ་ལ་དབྱེ་ན། གསེར་སྒ་དང་། དངུལ་
སྒ། ལྕགས་སྒ། ཀོ་སྒ། སྦལ་སྒ་བཅས་ཚང་མ་རྟ་དང་དྲེལ་
ལ་བེད་སྤྱོད་གཏོང་བ་ལས་ཀུ་རུ་དང་། མཛོ། གཡག་
བཅས་ལ་སྒྲ་དེ་དག་རྒྱག་སྲོལ་མེད། །
1. ཆིབས་སྒ་བཟོ་བྱེད་ཀྱི་རྒྱུ་ཆ་དང་བཟོ་སྟངས་
འཆད་པ།
ཆིབས་སྒ་བཟོ་བྱེད་ཀྱི་རྒྱུ་ཆ་གཙོ་བོ་ནི་ལག་ཁྲ་ཤིང་
མ་མཁར་བྱམས་པ་རྒྱ་མཚོ།
ཞེས་པ་དེ་བེད་སྤྱོད་གཏོང་སྲོལ་ཡོད། ལག་ཁྲ་ཞེས་པར་
ཤིང་དེའི་ལོ་མ་ལག་པའི་སོར་མོ་ལྔ་བཞིན་ལྡན་ཞིང་ཤིང་དེར་རི་མོའམ་ཁྲ་མང་པོ་ཡོད་པའི་ཕྱིར་ན་ལག་ཁྲ་ཞེས་
བརྗོད། ཤིང་དེ་ནི་རྒྱ་མཚོའི་ངོས་ལས་མཐོ་ཚད་སྨི3000མན་ཆད་དུ་སྐྱེས་པའི་མཁྲེགས་ཤིང་གི་རིགས་ཤིག་
ཡིན། ཤིང་དེའི་ཁྱད་ཆོས་ནི་མཁྲེགས་པོ་ཡོད་པ་མ་ཟད་མང་ཆེ་བར་འོད་མདངས་ལྡན་ལ་ཁྲ་མང་པོ་ལྡན་པའི་
ཤིང་རིགས་ཤིག་ཡིན། རྫ་ཡུལ་བས་ཤིང་དེ་རིགས་རང་རྩི་ཡོད་མཁན་ཞིག་ལ་བརྩི་གི་ཡོད། རང་རྩི་ཞེས་པ་ནི་
རང་བྱུང་གི་འོད་མདངས་དཀར་སེར་དམར་དང་ལྡན་པ་ཞིག་ལ་བརྗོད་ཀྱི་ཡོད། |
ཆིབས་སྒ་བཟོ་བྱེད་ཀྱི་རྒྱུ་ཆ་འཚོལ་སྐབས་ཡག་ཤོས་བྱུང་ན་ལག་ཁྲ་ཤིང་སྡོང་མང་པོ་ཡོད་ས་དང་ལྷག་པར་
དུ་སྡོང་པོ་ཆེ་ཙམ་ཞིག་གི་འཁྲིས་སུ་ཕྱིན་ནས་ཤིང་སྡོང་དེའི་མགོ་མཇུག་བར་ཆིབས་སྒའི་རྒྱུ་ཆ་ཡོད་མེད་ཞིབ་ཅིང་
85



ཕྲ་བ་ལྟ་དགོས། འོན་ཀྱང་ལག་ཁྲའི་ཤིང་སྡོང་ཚང་མར་ཆིབས་སྒའི་རྒྱུ་ཆ་ཡོད་པ་ངེས་གཏན་མེད། ཆིབས་སྒ་
བཟོ་བྱེད་ཀྱི་རྒྱུ་ཆ་དང་ཁལ་སྒ་བཟོ་བྱེད་ཀྱི་རྒྱུ་ཆའི་ཤིང་རྡོག་རྡོག་བཀོས་པ་དེལ་རྫ་ཡུལ་བས་སྒ་རྡོག་ཅེས་བརྗོད་
སྲོལ་ཡོད་པས་གཤམ་དུ་སྒ་རྡོག་ཅེས་འབྲི་རྒྱུ་ཡིན། སྒོའི་སྐབས་སུ་སྒ་རྡོག་དང་ཕོར་པའི་སྐབས་སུ་ཕོར་རྡོག་ཅེས་
འབོད་སྲོལ་ཡོད། ཆིབས་སྒའི་སྒ་རྡོག་བཀོག་སྟངས་ནི་ལག་ཁྲ་ཤིང་སྡོང་ཆེ་ཙམ་ཞིག་གི་ཡལ་ག་སྐྱེས་སའི་
མཚམས་དང༌། ཤིང་དེའི་ལྦ་བ་ཡོད་ས། ཡང་ན་ཤིང་དེ་གུག་གུག་ཡོད་སར་ངེས་པར་དུ་གཅོད་དགོས་པ་དང་
མཚམས་རེ་སྒ་རྡོག་བཀོག་མཁན་ལ་ལམ་འགྲོ་ཆེན་པོ་རྒྱུག་ན་རྫོབ་ཤིང་དང་ཡང་ན་ཤིང་སྡོང་ཆ་ཚང་ལ་རི་མོའམ་
ཁྲ་ཡོད་པ་རག་ཀྱང་སྲིད། སྡོང་པོ་ཆ་ཚང་ཁྲ་ཡོད་མཁན་ལ་སྡོང་ཁྲའི་ཤིང་སྡོང་ཞེས་འབོད། གལ་སྲིད་དེ་ལྟར་
རག་ན་ཤིང་དེའི་རྩ་བ་ལའང་ཁྲ་རྒྱུག་པ་སྨོས་མེད་རེད། ཤིང་དེ་རིགས་རྙེད་ན་དཀའ་ལས་དང་མ་གནས་ཆེན་པོ་
མེད་པར་ཁེ་བཟང་ཡག་པོ་རག་རྒྱུ་ཉག་གཅིག་རེད། འོན་ཀྱང༌། འཇིག་རྟེན་གཏམ་དཔེར། མི་བསོད་ནམས་
མེད་མཁན་ལ་རྫབ་རྙེད། མི་བསོད་ནམས་ཡོད་མཁན་གྱིས་རྫབ་སྤྱད་ཅེས་ཤོད་སྲོལ་ཡོད། སྒ་རྡོག་བཀོག་པར་
རྒྱུས་མངའ་མེད་ན་སྔ་དྲོ་གཅིག་ལ་སྒ་སྔ་རུའམ་ཕྱི་རུ་གཅིག་མ་གཏོགས་བཀོག་ཐུབ་ཀྱི་མེད་ལ་དེའང་ཆེ་ཆུང་མི་
འཚམས་ཤིང་མང་ཆེ་བས་ཆེན་པོ་ཞིག་ཁུར་ཡོང་ནས་དཀའ་ལས་ཀྱང་ཆེན་པོ་རྒྱག་དགོས། རྒྱུས་མངའ་ཡོད་
མཁན་གྱིས་ཉིན་གཅིག་ལ་སྒ་སྔ་རུ་བཞི་དང་སྒོ་ཕྱི་རུ་བཞི་ཙམ་སྟབས་བདེའི་ངང་བཀོག་ཐུབ་ཅིང་ཆེ་ཆུང་ཡང་
འཚམས་པོ་ཞིག་ཁུར་ཡོང་གི་ཡོད་ལ་དེར་སྒ་ཆ་བཞི་རག་བྱུང་ཞེས་བརྗོད་ཀྱི་ཡོད། སྒ་རྡོག་འགོག་པར་སྟ་རེ་རྣོ་
ཞིང་ཡུ་བ་རིང་ཐུང་འཚམས་ལ་རབ་བྱུང་ན་ཁམས་པའི་སྟ་རེ་སྤྱད་ན་དེ་བས་སྟབས་བདེ་ཡོང་གི་ཡོད། ཁམས་
པའི་སྟ་རེ་བེད་སྤྱོད་བྱས་ན་ཆིབས་སྒའི་སྒ་རྡོག་བཀོག་སླ་བའི་ཁྱད་ཆོས་ཡོད་དེ་ཁམས་པའི་སྟ་རེ་ནི་སྟ་རེ་གཞན་
དང་མི་འདྲ་བར་སྟ་རེའི་འགྲམ་པ་གཉིས་ཀ་མཐུག་པོ་ཡོད་པས་སྒ་རྡོག་བཀོག་བདེ་པོ་ཡོད། ད་ཆ་མི་ཁག་གཅིག་
གིས་ཆིབས་སྒའི་སྒ་རྡོག་བཀོག་པར་ལྕགས་ལ་བཟོས་པའི་ཁྱིའུ་དང་ཤིང་ལས་གྲུབ་པའི་ཁྱིའུ་ཁུར་ནས་བེད་སྤྱོད་
བཏང་ན་ལས་ཆོད་ཀྱང་ཆེན་པོ་ཡོང་གི་ཡོད། ཆིབས་སྒའི་སྒ་རྡོག་བཀོག་རྗེས་ལམ་སེང་བཟོ་ལྟ་ལེགས་པོ་བཟོ་
ཐུབ་ནའང་མི་གས་པའི་ཆེད་དུ་ཟླ་ཤས་སམ་ཡང་ན་ལོ་གཅིག་ཙམ་རིང་རྩྭ་རས་ཤིག་ནང་བླུགས་ཏེ་རྒྱུག་ཆུའི་ནང་
སྦྱངས་ན་མ་གཏོགས་ཆུ་རྫིང་ནང་ཡུན་རིང་སྦངས་ན་རུལ་བའི་ཉེན་ཁ་ཆེན་པོ་ཡོད། དེ་རྗེས་སྒ་མཁན་གྱིས་སྒོ་
གཟུགས་ཡག་པོ་འདོན་པར་དང་ཐོག་ཆེ་ཆུང་ཐོག་ནས་ཚད་ཞིབ་པར་འཇལ་དགོས། ཚད་འཇལ་ས་ནི་ཚད་དང་
ལྡན་པའི་མི་དར་མ་ཞིག་ལ་འཇལ་ན་འགྲིག མིའི་བྲང་ཁོག་སྟོད་དུ་རྒྱ་ཆེ་བས་ན་སྒའི་ཕྱི་རུ་འཇལ་བ་དང་བྲང་
ཁོག་སྨད་དུ་རྒྱ་ཆུང་བས་ན་སྒའི་སྔ་རུ་ཚད་འཇལ་བྱེད་སྲོལ་ཡོད། གང་ལགས་ཤེ་ན། ཁལ་མའི་སྒལ་པའི་སྟོད་དུ་
རྒྱ་ཆུང་བ་དང་སྒལ་པའི་སྨད་དུ་རྒྱ་ཆེ་བ་ཡོད་པས་དེ་ལྟར་འཇལ་ན་ཁལ་ཕྱུགས་ལ་སྤྱོད་སྐབས་བདེ་ཞིང་སྒལ་པར་
རྨ་མི་ཆགས་པའི་ཁྱད་ཆོས་ཡོད། ཆིབས་སྒའི་སྔ་རུ་དང་ཕྱི་རུའི་བར་རིང་ཐུང་ཞོ་སུམ་28ཡོད་ན་སྒ་དེ་ཚད་གཞི་
ལོན་པའི་སྒྲ་ཞིག་ལ་བརྩི་གི་ཡོད། གལ་སྲིད་སྒྲ་དེ་དག་རྟ་སོགས་ལ་བརྒྱབ་ཚེ་བདེ་པོའམ་འཚམས་པོ་མ་བྱུང་ན་
མིས་ཉིན་གྲངས་མང་པོ་བཞོན་པ་དང་ཁལ་ཕྱུགས་ལ་ཁལ་འགེལ་དགོས་བྱུང་ན་ཉིན་གྲངས་མང་པོ་མི་དགོས་པར་
86



ཁལ་མའི་སྒལ་པར་རྨ་བཟོས་ནས་སྒ་མཁན་ལ་སྡིག་པ་ཆེན་པོ་ཡོད་ཅེས་ཤོད་སྲོལ་ཡོད་སྟབས་སྒ་མཁན་གྱིས་ཞིབ་
ཅིང་ཚགས་ལ་བློ་རྩེ་གཅིག་སྒྲིམ་ནས་སྒ་བཟོ་བ་ལས་ཧོལ་རྒྱུག་རྩ་བ་ནས་བྱེད་ཀྱི་མེད། སྒ་མཁན་གྱིས་ཚད་ལྡན་
ཆིབས་སྒ་གཅིག་བཟོ་བར་ཉིན་གཅིག་ལྷག་ཙམ་འགོར་གྱི་ཡོད། འོན་ཀྱང་ཆིབས་སྒའི་སྒ་རྡོག་བཀོག་པ་སོགས་
བརྩིས་ན་ཉིན་གྲངས་གསུམ་ལྷག་ཙམ་འགོར་གྱི་ཡོད། ཆིབས་སྒ་བཟོ་བར་ཉུང་ཤོས་ལའང་ལག་ཆ་བརྒྱད་སྤྱོད་
དགོས་ཏེ། སྟ་རེ་དང་། སྟེའུ། སྟེའུ་འཇོང་། སྒ་གྲི གཅུས་འབིགས། གཟོང་། ཕུག་སྟེའུ། ཐོ་བ་བཅས་ངེས
པར་དུ་ཚང་དགོས། ཆིབས་སྒ་ཆ་ཚང་བཟོ་བར་ཉུང་མཐར་ཡང་ཤིང་རིགས་གསུམ་ངེས་པར་དུ་ཚང་དགོས།
དང་པོ་ཆིབས་སྒའི་སྔ་རུ་དང་ཕྱི་རུ་གཉིས་ཀྱི་རྒྱུ་ཆ་གོང་དུ་འཆད་པ་བཞིན་ལག་ཁྲ་ཤིང་དང་། གྱི་གུའམ་གློ་རུ་ནི་
ཤིང་མཁྲེགས་པོ་དང༌། མཉེན་པོ། ཡང་པོ་བཅས་ཡོད་པའི་གླང་མ་ཤིང་ངམ་གྲོ་བ་ཤིང་ཞིག་ངེས་པར་དུ་བེད་
སྤྱོད་དགོས། དེའང་རྟ་བཞོན་མཁན་ལ་བདེ་པོ་ཡོང་བའི་ཆེད་དུ་མདའ་ལྟར་འདྲོང་པོ་མིན་པ་དཀྱིལ་དུ་ནར་ནར་
ཞིག་བཟོ་སྲོལ་ཡོད། ཆིབས་སྒའི་སྔ་རུ་དང་ཕྱི་རུ་གཉིས་བཟོ་སྟངས་མི་འདྲ་བའང་ཡོད་དེ་སྔ་རུ་ཆེ་ཞིང་སྤང་ཐོག་
ཏུ་ཕུར་པ་བཏབ་པ་ལྟར་འདྲོངས་པོ་ཞིག་བཟོ་དགོས་པ་དེ་ནི་མདའ་དང་མདེའུ་འགོག་བྱེད་ཡིན་པ་ཤོད་སྲོལ་ཡོད་
ཅིང་ཕྱི་རུ་ནི་སྔ་རུ་ལྟར་དེ་ཙམ་ཆེན་པོ་མི་དགོས་པར་བཞོན་མཁན་བདེ་པོ་ཡོང་བའི་ཆེད་དུ་ཏོག་ཙམ་ཕྱིར་གསེག་
ལོག་པའམ་ཕྱིར་ཉལ་བ་ལྟ་བུ་ཞིག་བཟོ་སྲོལ་ཡོད། སྒ་གཤོག་ནི་( བར་ཁམས་རྫ་ཡུལ་ཕྱོགས་ཀྱིས་སྒ་གཤོག་ལ་སྒ་
གཡག་ཅེས་བརྗོད་ཀྱི་ཡོད། དོན་ནི་ཁ་བ་སོགས་འཕྱག་བྱེད་ཀྱི་གཡག་པ་དང་འདྲ་བའི་ཆ་ནས་དེ་ལྟར་འབོད་
དོ) ཤིང་དེ་ཙམ་མཁྲེགས་པོ་མེད་ནའང་འགྲིག་ལ་དེར་ངེས་པར་དུ་ཤིང་ཡང་པོ་ཞིག་བཟོ་དགོས་པ་དང་སྒ་གཤོག་
མགོ་གཞུག་གཉིས་ཀ་སྒ་སྔ་རུའི་རྐང་པ་དང་ཕྱི་རུའི་རྐང་པར་ཚད་བརྒྱབ་ནས་སྒ་གཤོག་སྟེང་དུ་ཕྱེད་ཀ་ཙམ་འཛུལ་
བ་བྱས་ཏེ་སྟོད་སྨད་སོར་གཉིས་རེའི་མཚམས་སུ་ཨི་ཁུང་རེ་བརྒྱབ་ནས་སྒ་སུག་བཞི་པོར་རྒྱུན་བུའམ་ལྕགས་སྐུད་
ཕྲ་མོས་དམ་པོ་སྡོམ་དགོས། ཆིབས་སྒ་ལ་དང་དོད་བྱེད་མཁན་གྱིས་ཆིབས་སྒ་རྩ་བའི་ཆ་ནས་བཟོས་རྗེས་སྐམ་
ཐག་མ་ཆོད་གོང་གང་མགྱོགས་སྒ་གྲི་རྣོ་པོ་ཞིག་གིས་འཇམ་ཤ་འདོན་གྱི་ཡོད། དེ་རྗེས་རྩིད་པས་བཟོས་པའི་སྤེའུ་
རྙིང་པའམ་ཡང་ན་སྦྲ་གུར་རྙིང་པ་ཞིག་གི་ཟུར་ནས་ལྟེབ་ཙམ་ཞིག་བཀོག་སྟེ་ཡང་ཡང་བརྡར་བའམ་ཕྱིས་ནས་ཤེལ་
སྒོའི་ངོས་བཞིན་འཇམ་ཤ་འདོན་ཞིང་། འཇམ་པོ་ཆགས་འདུག་ན་ཕྱིས་ཁ་བུད་པར་བརྩིས་ཆོག་ལ་གཞི་ནས་སྒྲ་
ཕྱི་མཁན་གྱིས་ལག་པ་གཙང་མ་བཀྲུས་ནས་སྔོ་ནག་དང་བྲལ་བའི་མར་དང་དཀར་ཞིང་གཙང་བའི་བུལ་ཏོག་
མཉམ་བསྲེས་བྱས་ནས་སྒའི་སྔ་རུ་དང་ཕྱི་རུའི་གང་སར་བྱུག་དགོས་པ་མ་ཟད་ལྷག་པར་དུ་གུག་གུག་ཡོད་སར་མ་
ལུས་པ་བྱུགས་ནས་དྲི་མ་མེད་ཅིང་ཁ་དོག་དཀར་བའི་རས་གསར་པ་ཞིག་གིས་ཡང་བསྐྱར་ཐེངས་གཅིག་ཕྱིས་ན་
སྒ་དེའི་རང་མདངས་ག་ལེར་མངོན་ཡོང་གི་ཡོད་པས་སྒྲ་མཁན་དང་ཉོ་མཁན་གཉིས་པོར་ཕྱིར་བལྟས་ན་བཟོ་ལྟ་
འབུར་དུ་ཐོན་ཞིང་ནང་སེམས་ཁམས་ཐོག་ནས་ཞེན་ཆགས་པའི་སྣང་བ་ཞིག་ངམ་ངམ་ཤུགས་ཤུགས་ཐོག་སྦྱིན་
སྲིད། །
གཞན་ཡང་གསེར་སྒ་དང་དངུལ་སྒའི་བཟོ་སྟངས་ནི་གོང་དུ་ཆིབས་སྒའི་བཟོ་སྟངས་སྐབས་སུ་འཆད་པ་
87



ལྟར་བཟོས་ནས་ལྕགས་སྲབ་ལེབ་མོ་སོར་གང་ཙམ་ཆིབས་སྒའི་སྔ་རུ་དང་ཕྱི་རུའི་མཐར་ཤན་ནས་དེའི་སྟེང་གསེར་
བྱུག་པའམ་གསེར་ཚག་བརྒྱབ་པར་གསེར་སྒ་ཞེས་འབོད་པ་དང་དེ་བཞིན་དངུལ་སྒ་བཟོ་སྟངས་ནི་ཆིབས་སྒའི་སྔ་
རུ་དང་ཕྱི་རུ་གཉིས་པོའི་མཐའ་ཚང་མར་དངུལ་སྲབ་ལེབ་མོ་སོར་གང་ཙམ་སྦྱར་བའམ་ཤན་པ་དང་ཁག་གཅིག་
གིས་ལྕགས་སྲབ་ལེབ་མོ་སོར་གང་ཙམ་སྦྱར་ནས་དེའི་ཐོག་དངུལ་གྱི་ཚག་བརྒྱབ་པར་དངུལ་སྒ་ཞེས་བརྗོད་སྲོལ་
ཡོད། དེ་མིན་ལྕགས་སྒ་དང་ཀོ་སྒའི་བཟོ་སྟངས་ནི་ཆིབས་སྒའི་མཐའ་རུ་ལྕགས་ལེབ་སྲབ་མོ་དང་ཀོ་བས་
བཏུམས་པའམ་ཤན་པས་ན་ལྕགས་སྒ་དང་ཀོ་སྒ་ཞེས་བརྗོད། སྦལ་སྒ་ནི་གོང་གི་གསེར་སྒ་སོགས་ལས་ཕྲན་བུ་
ཆུང་ཞིང་སྦལ་པའི་གཟུགས་འདྲ་བའམ་སྦལ་པའི་པགས་པ་ཤན་པས་ན་སྦལ་སྒ་ཞེས་འབོད་ཀྱི་ཡོད།
2. ཁལ་སྒའི་རྒྱུ་ཆ་དང་བཟོ་སྟངས་འཆད་པ། །
ཁལ་སྒ་ལ་དབྱེ་ན། རྟ་སྒ་དང༌ དྲེལ་སྒ། ཀུ་ས། མཛོ་སྒ། གཡག་སྒ་བཅས་ཡོད། ཁལ་སྒའི་རྒྱུ་ཆ་མང་
ཆེ་བ་ནི་བེ་དོ་ཤིང་དང་། མཁྲེགས་པ་ཤིང་། སྟར་བུ་ཤིང༌། གྲོ་བ་ཤིང་། སྟག་མ་ཤིང་སོགས་ཡིན། འོན་ཀྱང་
སྟག་མ་ཤིང་བཟོ་མཁན་ཉུང་ཉུང་ཡིན། སྟག་མའི་ཤིང་མདོག་ཡག་ཙམ་ཡོད་ཀྱང་བཟོ་མི་ཉན་པའི་གཏམ་དཔེ་
ཡོད་དེ། ཤིང་ཟད་སྟག་མ་སྒ་རྡོག མི་ཟད་ཞ་བོ་བང་ཆེན། ཞེས་ཤོད་སྲོལ་ཡོད། ཁལ་སྒའི་སྒ་རྡོག་ནི་ཆིབས་
སྒའི་སྒ་རྡོག་དང་མི་འདྲ་བར་དེ་ལས་ཤིང་སྡོང་ཆུང་ཞིང་ཡལ་ག་ལྕགས་ཀྱུ་ལྟར་གུག་གུག་དགོས་པ་མ་ཟད་ཁལ་
སྒའི་སྔ་རུ་དང་ཕྱི་རུའི་བར་ཐག་ཞོ20ཡོད་ན་ཚད་ལྡན་གྱི་ཁལ་སྒར་བརྩི་ཆོག གལ་སྲིད་ཁལ་སྒའི་སྒ་རྡོག་དེ་ངེས་
པར་དུ་རང་བཞིན་ཐོག་ནས་གུག་ཅིང་མཁྲེགས་པོ་མེད་ན་ཁལ་མར་བཀལ་བའི་རྒྱབ་ཆའི་ལྗིད་ཚད་ཁྱོན་མཐོ་ཤོས་
སུ་རྒྱ་མ་ཉིས་བརྒྱ་ལྷག་ཙམ་འགེལ་གྱི་ཡོད་སྟབས་ལམ་སེང་ཆག་འགྲོ་བའི་ཉེན་ཁ་ཆེན་པོ་ཡོད། དེར་བརྟེན་ཁལ་
སྒའི་སྒ་རྡོག་བཀོག་པར་རི་དེ་ཙམ་མཐོ་པོ་མེད་ཀྱང་གང་ལྟར་ཤིང་ནགས་ཡོད་སར་ཕྱིན་ནས་རང་བཞིན་ནམ་
རང་གུག་ལྡན་པའི་ཤིང་དེ་དག་འཚོལ་བ་ནི་ཁལ་སྒའི་རྒྱུ་ཆ་འཚོལ་བའི་མ་མཐའི་ཆ་རྐྱེན་ཡིན། ཁལ་སྒའི་སྒ་རྡོག་
ནི་ཆིབས་སྒའི་སྒ་རྡོག་ལས་ལས་སླ་ཞིང་རྒྱུས་ཡོད་མེད་བར་ཁྱད་པ་ཆེན་པོ་མེད། ཁལ་སྒྲའི་སྒྲ་རྡོག་བཀོག་པར་
ནགས་ཚལ་སྟུག་པོའི་གསེབ་ཏུ་གང་སར་ཕྱིན་ནས་འཚོལ་ཐུབ་པ་དང་། ཡག་པོ་ལྟ་ཤེས་པ། སྒ་རྡོག་ཡག་པོ་
བཀོག་ཤེས་ན་ཉིན་གཅིག་ལ་ཁལ་སྒའི་སྔ་རུ་བཅུ་ཙམ་དང་ཕྱི་རུའང་བཅུ་ཙམ་རག་ནས་དེར་སྒ་ཆ་བཅུ་རག་བྱུང་
ཞེས་བརྗོད། རྫ་ཡུལ་དུ་དངོས་པོ་སྒྲུག་པ་ལ་འཐུ་ཞེས་སྦྱར་བ་མང་པོ་ཡོད་དེ་དཔེར་ན། མེ་ཏོག་འཐུ་བ་དང་།
སྙེ་མ་འཐུ་བ། འབྲུ་འཐུ་བ། བེ་འབྲུ་འཐུ་བ། བེ་ལོ་འཐུ་བ། མེ་ཤིང་འཐུ་བ། ཁལ་སྒའི་སྒ་རྡོག་འཐུ་བ་སོགས་
མང་དུ་སྣང་ངོ༌། །ཁལ་སྒའི་སྒ་རྡོག་ལ་ཆིབས་སྒའི་སྒ་རྡོག་བཞིན་དང་དོད་བྱས་ན་ལམ་སེང་བཟོ་ལྟ་མི་བཟོ་བར་
གོང་དུ་འཆད་པ་ལྟར་ཉིན་ཤས་སམ་ཡང་ན་ཟླ་ཤས་རིང་རྒྱུག་ཆུའི་ནང་སྦངས་ཏེ་བཟོ་ལྟ་བཟོས་ན་མི་གས་པའི་
ཁྱད་ཆོས་ཆེན་པོ་ལྡན་ཡོད། ཁལ་སྒའི་སྔ་ར་དང་ཕྱི་རུ་གཉིས་ཆེ་ཆུང་ཕྲན་བུ་མི་འདྲ་བ་ཡོད་དེ་སྔ་རུ་ཆེ་བ་དང་ཕྱི་
རུ་ཕྲན་བུས་ཆུང་བ་བཟོ་དགོས་པ་ནི་ཁལ་སྒའི་རིགས་ཚང་མར་བཟོ་སྟངས་གཅིག་མཚུངས་ཡིན། གཞན་ཡང་
ཁལ་སྒའི་རིགས་ནང་ཀུ་སྒ་ནི་ཁལ་སྒ་གཞན་ལས་ཆུང་ཞིང་ཡང་བ་ཞིག་བཟོ་གི་ཡོད། དེ་མིན་གཡག་སྒ་དང་མཛོ་
88



སྒའི་བཟོ་སྟངས་ཧ་ལམ་གཅིག་མཚུངས་ཡིན། རྟ་སྒ་ནི་གཡག་སྒ་དང་མཛོ་སྒ་ལས་ཕྲན་བུས་ཆུང་བ་ཡོད། ཁལ་
སྒ་ཚང་མར་སྒའི་སྔ་རུ་དང་ཕྱི་རུ་གཉིས་པོར་སྒ་གྲི་སྤྱད་ནས་རི་མོ་སྟབས་བདེ་ཞིག་འབྲི་བ་ལས་བཟོ་ལྟ་གཞན་དག་
འདོན་སྲོལ་མེད་ལ་འདོན་སའང་ཆེན་པོ་མེད། འོན་ཀྱང་ཆིབས་སྒར་གཟུགས་ལྟ་བཟོས་པ་བཞིན་སྒ་གྲི་རྣོ་པོ་
ཞིག་གིས་འཇམ་ཤ་དེ་ཙམ་དོད་དུ་གཏོང་མི་དགོས་པར་རགས་ཙམ་ཕྱིས་ན་འགྲིག ཁལ་སྒ་བཟོ་བྱེད་ཀྱི་རྒྱུ་ཆ་ཆ་
ཚང་ཡོད་ན་སྒྲ་མཁན་ཉམས་མྱོང་ཅན་གྱིས་ཉིན་གཅིག་ལ་ཁལ་སྒ་ཆ་གཅིག་བཟོ་ཐུབ་ཀྱི་ཡོད། ཁལ་སྒའི་སྔ་རུ་
དང་ཕྱི་རུ་གཉིས་པོའི་རི་མོ་རྒྱག་སར་མི་གས་པའི་ཆེད་དུ་མར་གཙང་མ་ཞིག་བྱུགས་ན་ཁལ་སྒ་དེ་ལས་དཔག་པའི་
མདངས་ཤིག་ཐོན་གྱི་ཡོད། སྒྲ་ལ་ཆ་བཞག་ན་བོད་ཞི་བས་བཅིངས་འགྲོལ་མ་བཏང་གོང་གི་བོད་ཀྱི་ས་ཕྱོགས་
མང་པོའགྲོ་མྱོང་བའི་དྲེལ་པ་ཞིག་ཡིན་ཕྱིན་གསང་སྔགས་ཆོས་རྫོང་གི་སྒ་ནི་སྒ་ཤིང་མཁྲེགས་པོ་ཡོད་པ་མ་ཟད་
ཤིང་ཤིན་ཏུ་མཉེན་པོ་ཡོད་ལ་ཁལ་མར་བདེ་ཞིང་ཡང་བའི་ཁྱད་ཆོས་ཚང་བས་ས་ཕྱོགས་གང་སར་སྐད་གྲགས་ཡོད་
པ་མི་ཤེས་མཁན་ཧ་ལམ་མེད་དོ། ། །
ས་བཅད་གཉིས་པ། རྟ་སྒྲོའི་རྒྱུ་ཆ་དང་བཟོ་སྟངས་སྐོར།
རྟ་སྒྲོ་ཞེས་པར་རྒྱ་བོད་ཚིག་མཛོད་ཆེན་མོ་ལས་རྟ་སྒའི་ཐོག་གཟར་རྒྱུའི་ལམ་ཆས་བླུག་སྣོད། ཞེས་འཁོད་
ཡོད། རྟ་སྒྲོ་ནི་དོན་དངོས་ཐོག་ལུང་པ་ཁག་གི་ཀོ་བ་མི་འདྲ་བར་བརྟེན་ནས་མིང་འདོགས་སྲོལ་ཡང་མི་འདྲ་བ་
ཡོད་ཚོད་འདུག འོན་ཀྱང་། རྫ་ཡུལ་བས་རྟ་སྒྲོ་ཞེས་པར་ངོས་འདི་འདྲ་ཞིག་འཛིན་པ་སྟེ། རྟ་སྒྲོ་ནི་སྤྱིར་སྒོ་བའི་
རིགས་ཡིན་ཞིང་བཞོན་རྟ་སོགས་ལ་འགེལ་བྱེད་ཀོ་བའི་སྣོད་ཆས་ཤིག་ལ་ཟེར། རྟ་སྒྲོ་ལ་བཟོ་སྟངས་མི་འདྲ་བ་
ཡོད་དེ། སྤྱིར་རྒྱ་པགས་རྟ་སྒྲོ་དང་། ཀོ་སྐུ་རྟ་སྒོ་གཉིས་སོ། དང་པོ་རྒྱ་པགས་རྟ་སྒྲོ་ནི་རྟ་སྒྲོའི་མདུན་ངོས་སུ་རི་
དྭགས་རྒྱའི་པགས་པ་སྤུ་སེར་དམར་ཤན་པ་དེར་བརྗོད། རྒྱ་པགས་གཏོང་དགོས་དོན་ནི་མིག་ལ་མཛེས་ཆོས་དང་
རྟ་སྒྲོ་དེའི་རིན་ཐང་ཆེ་བ་མཚོན་གྱི་ཡོད རྒྱ་པགས་རྟ་སྒོ་ལེགས་པོ་ཞིག་བཟོ་བར་རྒྱུ་ཆ་འདི་ལྟར་ཚང་དགོས་ཏེ་
ཐོག་མ་རི་དྭགས་རྒྱ་གོ་རའི་པགས་པ་སྤུ་གྲ་ལེགས་པོ་ཞིག་དང་དེ་མིན་སེམས་ཅན་སྤུ་ནག་གི་ཀོ་བ་མཉེད་ཡག་པོ་
ཆགས་པ་ཞིག་གྲ་སྒྲིག་བྱེད་དགོས་པ་དང་དེ་དང་མཉམ་དུ་རི་དྭགས་གླ་བའི་པགས་པའི་རྒྱུན་བུ་དྲས་ཆོག་པ་ཞིག་
དགོས་པ་མ་ཟད་མཉེས་གྲུབ་པའི་སེམས་ཅན་སྤུ་ནག་གི་ཀོ་དཀར་ཚོས་དམར་པོ་དང་ནག་པོ་བརྒྱབ་པ་གཉིས་
ཀྱང་གྲ་སྒྲིག་བྱེད་དགོས། དེར་ཀོ་དམར་དང་ཀོ་ནག་ཅེས་འབོད་ཀྱི་ཡོད་ལ་རྟ་སྒྲོའི་མདུན་ངོས་དང་གཡས་གཡོན་
གྱི་འཚེམ་དྲུབ་རྒྱག་ས་དང་མཉམ་དུ་བཙེམས་ནས་ཀོ་ནག་ཞེང་ཚད་ཆེ་ཙམ་དང་ཀོ་དམར་ཕྲན་བུ་ཆུང་བ་དགོས།
གང་ལགས་ཤེ་ན་དེ་གཉིས་པོ་གཅིག་གིས་གཅིག་མི་སྒྲིབ་པ་དང་མིག་ལ་མཛེས་པོ་ཡོང་བའི་ཆེད་དུའོ། །རྟ་སྒྲོའི་
མཐིལ་དུ་གཏོང་བའི་ཀོ་བ་ནི་ཀོ་བ་གྲུ་བཞི་དྲས་ནས་གཡས་གཡོན་གྱི་ཞེང་ཚད་ཆེ་ཤོས་ཞོ་ཞེ་ལྔ་ཙམ་དང་རྒྱབ་
མདུན་གྱི་ཞེང་ཚད་ལ་ཞོ་སུམ་ཅུ་ཙམ་དགོས། རྟ་སྒྲོ་ཁ་སྡོམ་སྐབས་སྟབས་བདེ་བའི་ཆེད་དུ་རྟ་སྒྲོའི་ཁའི་འཁྲིས་སུ་



ཀོ་བ་ལྷག་པར་མཉེན་པོ་ཞིག་གཏོང་དགོས། ཁ་སྡོམ་བྱེད་ནི་གླ་རྒྱུན་གྱིས་གོ་མི་ཆོད་པར་ཀོ་རྒྱུན་སོར་གཅིག་ཙམ་
དྲས་ནས་གཏོང་དགོས། གཞན་ཡང་རྟ་སྒྲོ་བཟོ་བའི་ལག་ཆ་གཙོ་བོ་གྲི་ཆུང་རྣོ་པོ་གཅིག་དང་། འཚེམ་འབིགས་
སོ་གཉིས་མ་གཅིག ཇེམ་ཙེ། ཐིག་སྐུད། ཁབ་བཅས་གྲ་སྒྲིག་བྱེད་དགོས། གོང་གི་ལག་ཆ་ཚང་མ་ལུང་པ་སོ་
སོའི་རྟ་སྒྲོ་བཟོ་མཁན་གྱི་འདོད་དང་བསྟུན་ནས་ལུང་པ་དེ་གའི་མགར་བས་རྡུང་བ་ལས་ས་ཕྱོགས་གང་སར་ཉོ་ས་
མེད། ཀོ་བཟོ་བས་ཀོ་བ་མཉེད་པ་མ་བརྩིས་ནའང་རྟ་སྒྲོ་ཡ་གཅིག་བཟོ་བར་ཉུང་མཐར་ཉིན་གསུམ་འགོར་གྱི་
ཡོད། རྟ་སྒྲོ་ཆེ་ཆུང་མི་འདྲ་བ་མང་པོ་བཟོ་སྲོལ་ཡོད་ཀྱང་གཙོ་བོ་སྦྱིན་བདག་གི་འདོད་པ་ལྟར་བཟོ་གི་ཡོད། འོན་
ཀྱང་སྤྱིར་བཏང་རྟ་སྒྲོའི་ནང་འབྲུ་རིགས་རྒྱ་མ་སུམ་ཅུ་ནས་ལྔ་བཅུ་གཡས་གཡོན་ཙམ་ཤོང་བ་བཟོ་སྲོལ་ཡོད།
བེད་སྤྱོད་གཏོང་ཕྱོགས་ནི་གཙོ་བོ་འབྲུ་རིགས་བླུག་སྣོད་མིན་པར་རྟ་བཞོན་ནས་ཕྱོགས་སུ་ཐོན་ཚེ་ཚ་ཕོག་རྒྱག་
སྐབས་སྤྱོད་ཆས་ཤིག་ཡིན་ཏེ་རྟ་སྒྲོའི་ནང་ཇ་མར་ཚྭ་གསུམ་དང༌། སྒོག་ཕོར། ཇ་ཕོར། ཤ བག་ལེབ། རྩམ་
ཁུག མེ་བཙའ། སྤྲ་བ། སྒྲོན་མེ་ཤིང་། ཙག་སྒྲ་སོགས་བླུགས་ཏེ་རྟ་སྒའི་གཡས་གཡོན་བཀལ་བ་དེའི་སྟེང་
བཞོན་ཏེ་ཕྱོགས་སུ་ཐོན་གྱི་ཡོད། ཁག་གཅིག་གིས་རྟ་མེད་ཚེ་སོ་སོའི་སྒལ་པར་ཁུར་ནས་འགྲོ་མཁན་ཡང་ཡོད།
ཀོ་སྐྱ་རྟ་སྒྲོ་ནི་གོང་དུ་རྒྱ་པགས་རྟ་སྒྲོ་བཞིན་དུ་དེ་ཙམ་གྲ་རྒྱས་པོ་མེད་ལ་རི་དྭགས་རྒྱའི་པགས་པ་མེད་ན་ཆོག་སྟེ་
སེམས་ཅན་སྤུ་ནག་གི་ཀོ་བ་གཅིག་པུ་བཟོས་པ་ལ་ཀོ་སྐྱ་རྟ་སྒྲོ་ཞེས་འབོད་སྲོལ་ཡོད། ཀོ་སྐྱ་རྟ་སྒྲོ་ནི་རྒྱ་པགས་རྟ་སྒོ་
ལས་རིན་ཐང་ཆུང་བ་དང་རྟ་ལ་སྒ་སྟན་ལེགས་པར་སྤྲས་དེ་འགྲོ་སྐབས་ཀོ་སྐྱ་རྟ་སྒྲོ་ནི་དེ་ཙམ་གྱིས་གཟབ་སྤྲས་གོ་མི་
ཆོད་པ་ཞིག་ཏུ་བརྩི་གི་ཡོད།
ས་བཅད་གསུམ་པ། ཐོང་པའི་རྒྱུ་ཆ་དང་བཟོ་སྟངས་སྐོར།
ཐོང་པ་ལ་དབྱེ་ན་ལྕགས་ཐོང་དང་། ཤིང་ཐོང་གཉིས་ཡོད་པ་ལས་གནའ་སྔ་མོའི་དུས་རྫ་ཡུལ་གྱི་ཐོང་པ་ནི་
ཤིང་ཐོང་མ་གཏོགས་སྤྱོད་སྲོལ་མེད་ལ་ལྕགས་ཐོང་སྤྱོད་པའི་རྒྱུ་ཆ་ཡང་ཤིན་ཏུ་དཀོན། དེ་ཡང་དེ་རིང་ཤིང་ཐོང་
སྐོར་ཕྲན་བུ་གླེང་རྒྱུ་ཡིན། །
ཤིང་ཐོང་ནི་གནའ་སྔ་མོའི་དུས་སུའང་ཞིང་ཁ་རྨོ་སློག་རྒྱག་བྱེད་ཀྱི་ཡོ་ཆས་མེད་ན་མི་རུང་བ་ཞིག་ཡིན་ལ་
གནའ་སྔ་མོའི་དུས་ཀྱི་སོ་ནམ་པས་རིག་རྩལ་དང་ཉམས་མྱོང་མང་པོ་བསགས་པར་བརྟེན་ནས་བྱུང་བའི་སོ་ནམ་
པའི་ལག་ཆ་གཙོ་བོ་ཞིག་ཏུ་གྱུར་ཡོད། ཤིང་ཐོང་ནི་གནའ་སྔ་མོའི་དུས་ཙམ་མ་ཟད་ད་ལྟའང་སྤྱོད་མཁན་མང་པོ་
ཡོད། ཤིང་ཐོང་ནི་མཛོ་དང་། གཡག རྟ། གླིང་བཅས་ཀྱི་སོག་པར་བརྟེན་ནས་འཐེན་དགོས་ཀྱི་ཡོད་སྟབས་
ཤིང་ཐོང་དེ་ལྕི་ཡང་འཚམས་ཤིང་རིང་ཐུང་ཡང་ཤིན་ཏུ་རན་པོ་ཞིག་དགོས། ལྕི་དྲགས་ནས་ཐོང་སོ་སར་འཛུལ་
ཆེ་བ་དང་ཡང་དྲགས་ན་ཐོང་སོ་སའི་ནང་འཛུལ་ཐུབ་ཀྱི་མེད། དེས་ན་ཐོང་པ་བཟོ་བར་ཤིང་བཟོ་ཉམས་མྱོང་
ཕུན་སུམ་ཚོགས་པ་མ་ཟད་ཤིང་བཟོ་དེ་ཡང་ཞིང་རྨོ་མྱོང་མཁན་ཞིག་དགོས། ཤིང་ཐོང་གི་རྒྱུ་ཆ་ནི་བེ་ཤིང་ཁོ་ནས་



བཟོ་སྲོལ་ཡོད་པ་ལས་ཤིང་རིགས་གཞན་གྱིས་བཟོ་སྲོལ་རྩ་བ་ནས་མེད་པ་ཤེས་པར་བྱའོ། །ཐོང་ཤིང་བཅད་ཚར་
ནས་ལམ་སེང་མ་གཞོག་པར་ཡག་ཤོས་བྱུང་ན་ཆུ་ཕྲན་ནང་དུ་སྦང་བའམ་ཡང་ན་ལུད་རའི་ནང་ལོ་ཕྱེད་ཙམ་
བཞག་ན་མི་གས་པའི་ཁྱད་ཆོས་ཆེན་པོ་ལྡན་ཡོད། ཐོང་མདའ་ནི་ངེས་པར་དུ་གྲོ་བ་ཤིང་གིས་བཟོ་དགོས། གྲོ་བ་
ཤིང་ནི་མཁྲེགས་མཉེན་འཚམས་པོ་ཡོད་ཅིང་། ཤིང་ཐོང་རིང་ཐུང་ལ་ཀུང་ཁྲེ་གང་དང་ཞོ་20དགོས་པ་དང་ཐོང་
མདའི་རིང་ཐུང་ནི་ཀུང་ཁྲེ་དོ་དང་ཞོ་53ལོན་པ་ཞིག་དགོས། ཐོང་མདའ་མཐུག་ཤོས་ལ་ཞོ8དང་སྲབ་ཤོས་ལ་
སྐར་5ལོན་པ་བྱེད་དགོས། ཐོང་པའི་ལག་འཇུའི་རིང་ཐུང་ལ་ཞོ28དང་ལག་འཇུའི་ཨི་ཁུང་ནང་གི་ཤིང་བླུགས་
པ་དེར་སྲབ་མཐུག་ཞོ་དོ་དང་ཞེང་ཚད་ཞོ་གསུམ་ཙམ་དགོས། ཐོང་པའི་སྤུས་མོའི་རིང་ཐུང་ལ་ཞོ་11དང་སྤུས་མོ་
འཛུགས་ས་དང་ལག་འཇུ་བར་དུ་ཞོ་60དགོས། ཐོང་པའི་སྤུས་མོ་ཞེས་པ་མིའི་སྤུས་མོ་དང་འདྲ་བ་གུག་གུག་ཡོད་
སར་བརྗོད་ཅིང་། ཐོང་ཤིང་དང་ཐོང་མདའ་གཉིས་པོའི་བར་གཏོང་བྱེད་ཅིག་ལ་བརྗོད། ཁག་གཅིག་གིས་སྤུས་
མོའི་མགོ་རྟིང་གཉིས་པོར་བརྒྱངས་པའི་ཁྱེའུ་དེར་སྣ་འཛེར་ཞེས་འབོད། ཐོང་པ་རྒྱ་ཆེ་སར་ཞོ་16དང་ཆུང་སར་
ཞོ8ཙམ་ལོན་པ་བཟོ་དགོས། ཐོང་མདའ་རྒྱུན་སའི་ཨི་ཁུང་ཐོང་མཆུ་བར་ཞོ20དང་ཐོང་སོ་ལྕགས་ཚུད་པར་
བརྩིས་ན་རིང་ཐུང་ཞོ26ལོན་པ་བྱེད་དགོས། ཐོང་སོ་ནི་མང་ཆེ་བས་ལྕགས་ཤན་སྤྱོད་སྲོལ་ཡོད། ཤིང་ཐོང་ཆ་
ཚང་ལ་རྒྱ་མ་25གཡས་གཡོན་ལོན། རྫ་ཡུལ་མགོ་ཡུལ་གྱི་ཤིང་ཐོང་ནི་སྤྱོད་མཁན་ས་ཆ་དེ་ག་ཙམ་མིན་པར་
དཔའ་ཤོད་རྫོང་ཁོངས་ཀྱི་ས་ཆ་ཁག་ལ་འཚོང་སྲོལ་ཡོད་ལ་མགོ་ཡུལ་གྱི་ཐོང་པ་ནི་སྐད་གྲགས་ཆེ་ཙམ་ཡོད་པས་
ལྷག་པར་དུ་སྔ་སྒང་ཕྱོགས་སུ་ཚོང་བར་ཕྱིན་ན་མི་བྲིན་པའི་སེམས་ཁྲལ་ཡེ་ནས་མེད་པའི་ཞིང་ལས་ཡོ་ཆས་ཤིག་གོ
ས་བཅད་བཞི་པ། མདོང་མོའི་རྒྱུ་ཆ་དང་བཟོ་སྟངས་སྐོར།
མདོང་མོའི་རྒྱུ་ཆ་སྤྱིར་དབྱེ་ན་རིགས་གསུམ་ཡོད་དེ། ཇ་མདོང་དང༌། ཆུ་མདོང་། འོ་མདོང་བཅས་
སོ། །མདོང་མོའི་རྒྱུ་གཙོ་བོ་ནི་སྟར་བུ་ཤིང་ལས་བཟོ་ཡི་ཡོད། དེར་དབྱེ་ན་སྟར་བུ་ཤིང་ལ་ཤིང་སྐྲན་དང་། ཤིང་
སེར། ལྷུ་ཤིང་( ཝུ་ཤིང་ནི་ནང་སྒྲིང་མཁྲེགས་པོ་མེད་པ་ཤིང་སོབ་སོབ་ལ་བརྗོད་ཀྱི་ཡོད) འདྲེས་ཡོད་པ་བཅས་
གསུམ་ལས་ལྦུ་ཤིང་རིགས་བེད་སྤྱོད་བཏང་ན་ཡང་བ་དང་ཆུ་མ་བླུགས་ནའང་ལམ་སེང་སྐམ་པོ་མི་ཆགས་ལ་བཟོ་
དུས་ཀྱང་ལས་སླ་ཞིང་ཤིང་གཞོག་བདེ་པོ་ཡོད་པས་མདོང་མོ་བཟོ་མཁན་གྱིས་རབ་བྱུང་ན་ཤིང་དེ་བཙལ་ནས་བཟོ་
ཡི་ཡོད། ཤིང་དེ་རིགས་འཚོལ་སྐབས་སྟར་བུ་ཤིང་སྟུག་པོའི་ཁྲོད་དུ་ཕྱིན་ནས་སྟར་བུ་ཤིང་གུག་གུག་དང་འཛེར་
ཡོད་མེད་དང་ད་དུང་ཤིང་དེ་ཤིན་ཏུ་སྲོང་པོ་ཡོད་མེད་ལ་ཞིབ་ཅིང་ཕྲ་བ་ལྟ་དགོས། གལ་སྲིད་ཤིང་དེ་སྲོང་པོ་མེད་
ན་ཁ་གཤོག་སྐབས་ཐད་ཀར་གཤག་མི་ཐུབ་པར་ཟུར་དུ་ཕན་ཐོགས་མེད་པར་གྱུར་པ་དང་ད་དུང་ཤིང་དེ་རིགས་
ལ་འཛེར་ཡོད་ན་འཛེར་དེ་ངེས་པར་དུ་བཏོན་ནས་དེའི་ཚབ་ཏུ་སྟར་ཤིང་ཞིག་ལྷན་པ་རྒྱག་དགོས། ཤིང་དེ་
རིགས་ད་ཆ་འཚོལ་མཁན་ཡོད་ནའང་རྙེད་ཁག་ཙམ་ཡོད། གང་ལགས་ཤེ་ན། དེ་སྔོན་མདོང་མོའི་རིགས་སོགས་



བཟོ་མཁན་ཤིན་ཏུ་མང་པོ་ཡོད་པས་སོ། །བཟོ་སྟངས་ནི་ཐོག་མར་ཤིང་དེ་རྙེད་རྗེས་སྟ་རེས་ཕྱི་ལྤགས་རགས་
ཙམ་གཞོགས་ནས་དེ་རྗེས་འབུར་ལེན་གྱིས་འཇམ་ཤ་དོད་དུ་བཏང་སྟེ་སྦོམ་ཕྲ་ཅུང་ཟད་བཟོ་དགོས། གང་ལགས་
ཤེ་ན། ཕྱིས་སུ་སྦ་རྒྱག་སྐབས་ཁྱད་པར་ཆེན་པོ་ཡོད་པའི་ཕྱིར་རོ། །མདོང་ཤིང་དེ་འཇམ་ཤ་ཤིན་ཏུ་དོད་ཅིང་
ཟླུམ་པོའི་དབྱིབས་ཤིག་གྲུབ་རྗེས་གཞི་ནས་ཁ་གཤོག་དགོས། ཁ་གཤོག་སྐབས་ངེས་པར་དུ་གཟབ་ནན་བྱེད་
དགོས་ཀྱི་ཡོད། གལ་སྲིད་ཁ་གཤོག་སྐབས་གཤགས་པའི་ཤིང་དེའི་ཟུར་གཡས་གཡོན་དུ་སྟ་རེ་དང་ཡོ་བྱད་གཞན་
དག་གིས་རྨ་སོགས་བཟོས་ན་རྗེས་སུ་ཆུ་བླུག་སྐབས་མདོང་མོ་དེའི་ཟུར་དུ་ཆུ་དོན་ཡོང་བ་ངེས་གཏན་ཡིན་པར་
བརྟེན་ཤིང་དེ་གཤོག་སྐབས་ཡིད་གཟབ་ཆེན་པོ་བྱེད་དགོས། ལྷུ་ཤིང་དེ་རིགས་ལ་ནང་སྙིང་སྲ་ཞིང་མཁྲེགས་པ་
དང་ཕྱི་འཁོར་སོར་གཉིས་གསུམ་ཙམ་གྱི་སར་ཤིང་དེ་དག་དེ་ཙམ་མཁྲེགས་པོ་མེད་པས་གཞོག་ཀྱང་བདེ་པོ་ཡོད་
པ་ཤིང་དེའི་ཁྱད་ཆོས་ཡིན། ཤིང་གཤགས་རྗེས་དང་ཐོག་སྟ་རེ་ཆུང་ཆུང་སོ་རྣོ་པོ་ཞིག་གིས་ནང་ངོས་སུ་ཡིད་
གཟབ་ངང་ཤིང་དེའི་ནང་སྙིང་འདོན་དགོས། མང་ཆེ་བ་གཞོག་ཚར་རྗེས་སྟ་རེ་ཕར་བཞག་ནས་སྟེའུ་འཇོང་གིས་
ཤུགས་ཚད་རན་པོའི་ངང་གཞོགས་དགོས། སྟེའུ་འཇོང་དེ་ཡང་ཡུ་བ་རིང་ཐུང་འཚམས་ཤིང་སོ་ཡང་རྣོ་པོ་ཞིག་
ཡོད་པ་སྔ་ས་ནས་གྲ་སྒྲིག་བྱེད་དགོས། མདོང་མོའི་རྒྱུ་ཚའི་ཤིང་དེ་སྲབ་མཐུག་སོར་གཉིས་ཙམ་ཆགས་ན་དེ་རྗེས་
རང་གཞོག་གིས་ཡང་བསྐྱར་གཙང་མ་བཟོ་དགོས། དེ་ཡང་མདོང་མོ་མཐིལ་དུ་སོར་གསུམ་མན་ཙམ་གྱི་སར་
མཐིལ་སྤྲོད་ས་བརྟན་ཞིང་སྲབ་མཐུག་གཅིག་མཚུངས་ཤིག་བཟོ་དགོས། མཐིལ་སྤྲོད་ས་ནི་མདོང་མོའི་ཆེ་ཆུང་ལ་
གཞིགས་ནས་སོར་གཉིས་ནས་བཞི་བར་བཟོ་དགོས་པ་དང་མདོང་མོ་དེའི་ཁ་སྦོམ་སའི་ནང་དུ་གཞོག་སྐབས་མཐོ་
དམའ་སོར་གཉིས་ལྷག་ཙམ་མ་གཞོག་པར་སྟེའུ་ཡིས་སོར་གཉིས་ལྷག་ཙམ་གྱི་སར་སོག་ལེས་གཏུབ་པ་ལྟར་ཐད་
ཀར་བཙབས་པ་དང་དེ་མིན་གོང་དུ་བརྗོད་པ་བཞིན་སྟེའུ་འཇོང་དང་རང་གཞོག་སོགས་ཀྱིས་ཐད་ཀར་མ་གཞོག་
པར་བཞག་ནས་མཐིལ་སྤྲོད་ས་འཇོག་དགོས། མཐིལ་གྱི་རྒྱུ་ཆ་ནི་སྟར་བུ་ཤིང་ལས་བཟོ་དགོས་པ་ལས་ཤིང་
གཞན་གྱིས་བཟོ་སྲོལ་མེད། དེ་དག་རགས་ཙམ་བཟོས་གྲུབ་ན་ཚོད་སྦ་ཞིག་རྒྱག་དགོས། ཚོད་སྦ་ཞེས་པ་ནི་ཕྱིས་
སུ་སྤྱོད་གོ་ཆོད་པའི་སྦ་མ་ཡིན་པ་མདོང་ཤིང་དེ་སྐམ་ཐག་མ་ཆོད་པའི་བར་དུ་རྒྱག་པའི་ཚོད་ལྟ་བྱེད་པའི་སྦ་ཞིག་ལ་
བརྗོད། སྦ་ཞེས་པ་ནི་སྦ་ཤིང་རང་མིན་པ་དོན་དུ་ཤུག་པ་ཤིང་ལ་སྦ་ཞེས་བརྗོད་ཀྱི་ཡོད། དེའི་རྒྱུ་ཆ་གཙོ་བོ་སྦ་
ཤིང་དང་སྦ་རྒྱུན་གཉིས་ཚང་དགོས། སྦ་ཤིང་ཞེས་པ་ནི་ཤུག་པ་ཤིང་གཞོན་ཡིན་པའི་རྨང་གཞིའི་ཐོག་ཤིན་ཏུ་
སྲོང་ཞིང་འཛེར་མེད་ལ་རིང་ཐུང་ཀུང་ཁྲེ་གང་ལྷག་ཙམ་ཡོད་པ་ཞིག་བཅད་ནས་གཤོག་དགོས། དེ་གཤོག་སྐབས་
དང་པོ་ཆེ་ཆུང་གཅིག་པའི་ཐོག་ནས་གཤགས་མཐར་ཀུང་གླིང་གང་ཙམ་སྲབ་མཐུག་གཅིག་པ་ཡིན་པ་མང་པོ་ཀོ་
བའི་རྒྱུན་པ་ལྟ་བུ་གཤགས་ནས་ཆུའི་ནང་སྦྱོང་དགོས། དེའི་མིང་ལ་སྦ་རྒྱུན་ཞེས་འབོད་སྲོལ་ཡོད། གལ་སྲིད་
ལམ་སེང་རྒྱག་དགོས་ཚེ་ཆུ་ཚ་པོའི་ནང་སྦངས་ན་མགྱོགས་པོ་མཉེན་པོ་ཆགས་ནས་སྦ་ཤིང་སྟེང་དཀྲིས་བདེ་པོ་
ཡོད་ཅིང་མ་ཆད་པའི་ཁྱད་ཆོས་ལྡན་ཡོད། སྦ་ཤིང་ཞེས་པ་ནི་དོན་དངོས་ཐོག་ཤུག་པ་གཞོན་ཤིང་གི་ཡལ་ག་སྦོམ་
ཕྲ་གཅིག་པ་ཡིན་ལ་རབ་བྱུང་ན་འཛེར་སོགས་མེད་པ་ཞིག་ཡོད་ན་མཛེས་ཆ་ལ་ཡང་ཁྱད་པར་ཆེན་པོ་ལྡན་ཡོད།



སྦ་ནི་མདོང་མོའི་ཁ་འཆིང་བྱེད་དམ་སྡོམ་བྱེད་ཅིག་ཡིན། ཁག་གཅིག་གིས་སྤ་མ་ཤིང་གི་ཡལ་ག་སྲོང་ཞིང་ཀྱག་
ཀྱོག་མེད་ན་སྦ་ཤིང་དང་ཧ་ལམ་མཚུངས་པས་བེད་སྤྱོད་ཀྱི་ཡོད། མདོང་མོའི་རྒྱུ་ཆ་དེ་ཟླ་ཁ་ཤས་སམ་ཡང་ན་ལོ་
གཅིག་ཙམ་ཁང་པའི་ནང་གི་དུ་བ་རྒྱུག་སར་བཀལ་ན་ཤིང་དེ་སྐམ་པོ་ཆགས་ཏེ་སྦ་རྒྱག་དུས་སྟབས་བདེ་ཞིང་ཕྱིས་
སུ་སྦ་ལྷུག་ཏུ་མི་འགྲོ་བའི་ཁྱད་པར་ཆེན་པོ་ཡོད། གལ་སྲིད་མདོང་ཤིང་དེ་དག་སྐམ་ཐག་ཡག་པོ་མ་ཆོད་པར་སྦ་
བརྒྱབ་ན་ཟླ་ཤས་སམ་ལོ་ཤས་སོང་རྗེས་སྔ་མའི་སྦ་རྒྱག་པ་དེ་དག་ལྷུག་ཏུ་ཕྱིན་ཏེ་མདོང་མོའི་ནང་ནས་ཆུ་ཡང་དོན་
སྲིད། མདོང་མོ་བཟོ་མཁན་གྱིས་བྲེལ་འཚུབ་ངང་མདོང་མོ་བཟོ་བ་དེ་མདོང་མོའི་སྤུས་ཀ་དང་འབྲེལ་བ་ཆེན་པོ་
ཡོད། མདོང་མོའི་ཤིང་དེ་དག་སྐམ་ཐག་ཡག་པོ་ཆོད་རྗེས་གཞི་ནས་སྦ་རྒྱག་རྒྱུའི་གྲ་སྒྲིག་ལེགས་པར་བྱེད་དགོས།
གོང་དུ་སྨོས་པ་ལྟར་གཙོ་བོ་སྦ་ཤིང་དང་སྦྲ་རྒྱུན་གྲ་སྒྲིག་བྱེད་དགོས། མདོང་མོ་དེའི་ཕྱི་རུ་སྐུད་པའམ་ཐག་པ་ཕྲ་མོ་
ཞིག་གིས་གཟབ་ནན་ངང་ཚད་འཇལ་དགོས། འཇལ་སྟངས་ནི་སྦ་དགོས་སའི་འཁྲིས་སུ་མི་འཇལ་བར་ཚད་མཐོ་
ཙམ་གྱི་སར་འཇལ་དགོས་ཏེ་སྦ་དམ་པོ་ཡོང་བའི་ཕྱིར་རོ། །ཚད་འཇལ་བའི་སྐུད་པའམ་ཐག་པ་དེར་གཞིར་
བཟུང་ནས་སྦ་ལ་ཆེ་ཆུང་མི་ཤོར་བའི་ངང་ནས་ཚད་པའམ་ཐག་པ་དེར་གཞིར་བཟུང་ནས་སྦ་ཆེ་ཆུང་མི་ཤོར་བ་
བྱེད་དགོས། སྦ་ཤིང་མགོའི་ནང་དུ་འཇོང་དབྱིབས་ཤིག་གཞོགས་ནས་སྦ་གཞུག་ཕྲ་མོ་བཟོས་ཡོད་པ་དེ་འཇུག་ས་
ཆེ་ཆུང་འཚམས་པོ་ཞིག་བཟོ་དགོས། སྦ་ཤིང་གི་མགོ་མཇུག་གཉིས་པོར་སྦྲ་རྒྱུན་གཅིག་ལ་གཅིག་བརྩེགས་སུ་
ཤིན་ཏུ་དམ་པོ་བསྡམས་ནས་གཡས་གཡོན་གྱི་ཨི་ཁུང་ནང་དུ་ཕར་བཅུག་ཚུར་འཐེན་བྱེད་དགོས། སྦ་གཉིས་ཀྱི་
བར་ཐག་རིང་ཐུང་ནི་སོར་བཞི་ལྔ་ཙམ་བཟོ་སྲོལ་ཡོད། མང་ཆེ་བ་སྤྱིར་བཏང་མདོང་མོ་ཆེ་ཆུང་ལ་གཞིགས་ནས་
བཟོ་དགོས་ཀྱི་ཡོད། འོན་ཀྱང་སྦ་གཉིས་ཀྱི་བར་ཉེ་ཙམ་ཡོད་ན་དེ་ཙམ་གྱིས་ཡག་པ་ཡོད། མདོང་མོ་ཆ་ཚང་
བཟོས་རྗེས་སོག་ལེ་རྣོ་པོ་ཞིག་གིས་མདོང་མོའི་ཁ་རུ་ཐད་ཀར་ཐོག་ནས་གཅོད་དགོས། དེ་གྲུབ་རྗེས་རང་གཞོག་
གིས་བསྐྱར་དུ་གཙང་གཞོག་ཅིག་བྱེད་ཐུབ་ན་འཇམ་ཤ་དོད་ཅིང་མིག་ལམ་དུ་མཛེས་པོ་ཡོང་ཐུབ། མདོང་མོའི་ཁ་
ཞེང་ཆེ་ཆུང་ལ་གཞིགས་ནས་རྒྱ་ལོ་བཟོ་དགོས། རྒྱ་ལོ་ཞེས་པ་ནི་སྲུབ་ཤིང་གི་མགོའི་སྒང་ལ་མདོང་མོའི་ཁའི་ཚེ་
ཆུང་ལ་གཞིགས་ནས་བཟོས་པའི་གཤོག་པ་དང་བཅས་པར་བརྗོད་ཀྱི་ཡོད། རྒྱ་ལོའི་བཟོ་སྟངས་ནི་དང་པོ་འཁོར་
ལོ་ལྟ་བུའི་སྟར་བུ་ཤིང་ནང་གི་ལྷུ་ཤིང་སྲབ་མཐུག་སོར་གཉིས་ཙམ་ཡོང་བ་བྱེད་དགོས་ལ་དེར་བཟོ་སྟངས་མི་འདྲ་
བ་ཁ་ཤས་ཡོད་དེ་མདོང་མོ་ཆེ་བ་འོ་མདོང་ལྟ་བུར་ཆ་བཞག་ན་རྒྱ་ལོའི་གཤོག་པའི་སྟེང་དུ་ཨི་ཁུང་ཕྱོགས་བཞིར་
རྒྱག་སྲོལ་ཡོད། དེ་རྒྱག་དགོས་པའི་རྒྱུ་མཚན་ནི་འོ་མ་དཀྲོག་སྐབས་སྲུབ་སླ་བའི་ཆེད་དུའོ། །ཡང་ཇ་མདོང་གི་རྒྱ་
ལོར་ཨི་ཁུང་རྒྱག་སྲོལ་མེད་པ་དང་ཆུ་མདོང་ལ་རྒྱ་ལོ་མེད་ནའང་ཆོག་ཀྱང་གོ་གཉིས་ཆོད་ཀྱི་ཆེད་དུ་རྒྱ་ལོ་བཟོ་
མཁན་ཡང་ཡོད། རྒྱ་ཤིང་ནི་ཐང་ཤིང་སྲོང་པོ་ཞིག་ལས་རིལ་པོ་ཞིག་བཟོ་དགོས། མདོང་མོ་མཐིལ་དུ་སྟར་བུ་
ཤིང་གི་ལྷུ་ཤིང་སྒོར་སྒོར་ཞིག་བཟོས་ནས་མདོང་མོ་དེའི་མཐིལ་ཟམ་ལ་ཚད་འཇལ་ནས་བཟོས་དགོས། དོ་སྣང་
བྱེད་དགོས་པ་ཞིག་ལ་མཐིལ་ཟམ་དེ་ལས་མཐིལ་ཅུང་ཆུང་བ་བཟོ་དགོས། གང་ལགས་ཤེ་ན། མཐིལ་ཟམ་དང་
མཐིལ་དུ་ཞོ་གང་ཙམ་སྟོང་པ་བཞག་ནས་དེ་གཉིས་བར་དུ་ཐང་ཤིང་དང་ཤུག་ཤིང་ལྤགས་པ་བསྲེས་ནས་བླུགས་
93



པ་དེའི་སྟེང་དུ་ཤིང་མགོ་གཟོང་འདྲ་ཞིང་ཡུ་བ་རིང་ཙམ་ཞིག་གིས་བཅག་བཅག་ཡང་ཡང་གཏོང་དགོས། དེ་རྗེས་
གཞི་ནས་ཆུ་བླུགས་ན་ཆུ་འཚོག་པའི་ཤིང་སྣོད་ཡང་དག་ཅིག་གྲུབ་སྲིད། མདོང་མོ་བཟོ་བར་ལག་ཆ་འདི་དག་
འཛོམས་དགོས་སྟེ། སྟ་རེ་དང༌། འབུར་ལེན། སྟེའུ་འཇོང༌། སྟེའུ། སོག་ལེ། རང་གཞོག གྲི་ཆུང་བཅས་
སོ། །( གོང་གསལ་སྦ་ཞེས་པར་ལུང་པ་ཁག་གཅིག་གིས་སྦ་ཆིངས་ཞེས་འབོད་ཀྱི་དེར་རྒྱུ་མཚན་དང་གོ་བདེ་པོ་
ཡོད། ཟོ་བ་དང་། ཇ་མདོང་། ཟོམ་སོགས་ལ་བཏང་བའི་ཆིངས་བྱེད་ཡིན་པས་ན་སྦྲ་ཆིངས་ཞེས་ཟེར)
གཞན་ཡང་། མདོང་མོའི་རིགས་ཤིག་ཡིན་པའི་ཟོ་བ་ལ་ཡང་དབྱེ་ན་འོ་ཟོ་དང་། ར་ཟོ། བ་ཟོ་བཅས་
གསུམ་ཡོད། འོ་ཟོ་ནི་འོ་མ་འཇོ་བྱེད་ཀྱི་ཟོ་བ་ལ་བརྗོད་པ་དང༌། ར་ཟོ་ནི་འོ་ཟོ་ལས་ཆུང་ཙམ་དང་བ་ཟོ་ནི་ར་ཟོ་
ལས་ཆེ་ཙམ་ཡོད་པ་ཤེས་པར་བྱའོ། །འོ་ཟོ་ཞེས་པ་ནི་མང་ཆེ་བ་མཛོ་མོ་དང་འབྲི་སོགས་ཀྱི་འོ་མ་འཇོ་བྱེད་ལ་འོ་ཟོ་
ཞེས་འབོད་སྲོལ་ཡོད། ཟོ་བའི་རིང་ཐུང་ཞོ་སུམ་ཅུ་ཙམ་ལོན་དགོས་པ་ཤེས་པར་བྱའོ། །
ས་བཅད་ལྔ་པ། རྫ་ཡུལ་གྱི་རྫོབ་རིགས་སྐོར།
རྫ་ཡུལ་ནི་གདོད་མའི་ནགས་ཚལ་གྱིས་བཀླུབས་ཤིང་ཡུལ་གྲུ་གཞན་ན་མེད་པའི་རྩ་ཆེའི་མཁྲེགས་ཤིང་མང་
པོ་ཡོད་ལ་དེར་རྫབ་ཀྱི་ཕ་ཡུལ་ཞེས་ཤོད་རྒྱུན་ཡོད། རྫ་ཡུལ་གྱི་རྫབ་ཅེས་པ་ནི་ཤིང་གི་ལྦ་བ་ལས་ངོ་བོ་རིམ་གྱིས་
གྱུར་ཏེ་ལྔ་བའི་རིགས་ཀྱི་ནང་ནས་རྩ་ཆེ་ཞིང་རིན་ཐང་ཧ་ཅང་ཆེ་བ་ཞིག་ཡིན། རྫབ་ཅེས་པ་ནི་ཁམས་ཕྱོགས་སུ་
རྫབ་ཡོད་སར་མཚན་མོ་མེ་འོད་འཚེར་གྱི་ཡོད་ཅེས་ཀྱང་ཤོད་སྲོལ་ཡོད། དང་ཐོག་རྫབ་ཡོད་པ་གཏན་འཁེལ་རྗེས་
ཁག་གཅིག་གིས་ལྷམ་སོགས་གཡུགས་ཏེ་གཞི་ནས་རྫབ་དེ་བཀོག་ཐབས་མ་བྱས་ན་རྫོབ་ཡལ་ཡང་སྲིད། རྫབ་
ཅེས་པ་དེ་རྒྱུ་ཤིང་ཡིན་རུང་ནོར་བུའི་རིགས་སུ་གཏོགས་ཞེས་ཤོད་རྒྱུན་ཡོད། རྫོབ་ལ་དབྱེ་ན་བརྒྱད་ཡོད་དེ་རྫབ་
ལུག་ཀླད་མ་དང་། རྫབ་མེ་འབར་མ། རྫབ་འུག་སྒྲོ་མ། རྫབ་ཁྲ་སྒྲོ་མ། རྫབ་ཉ་མིག་མ། རྫབ་ཕག་སྤུ་མ། སེང་
རྫབ་ལྕང་ལོ་མ། སེང་རྫབ་བྱ་རྗེས་མ་བཅས་སོ། །རྫབ་ལུག་ཀླད་མ་ནི་ལུ་གུའི་ཀླད་པ་དང་འདྲ་བ་དང་། རྫབ་མེ་
འབར་མ་ནི་ཤོད་སྲོལ་དུ་མཚན་མོ་མེ་འོད་འབར་བ་ལྟ་བུ། རྫབ་འུག་སྒྲོ་མ་ནི་བྱ་འུག་པའི་སྒྲོ་རིས་དང་འདྲ་བ།
རྫབ་ཁྲ་སྒྲོ་མ་ནི་བྱ་ཁྲའི་སྒྲོ་རིས་དང་འདྲ་བ། རྫབ་ཉ་མིག་མ་ནི་ཉའི་མིག་དང་འདྲ་བ། རྫབ་ཕག་སྤུ་མ་ནི་ཕག་
པའི་སྤུ་རིས་ཡོད་པ་དང་འདྲ་བ། སེང་རྫབ་ལྕང་ལོ་མ་ནི་ལྕང་མའི་ལོ་མ་དང་འདྲ་བ། སེང་རྫབ་བྱ་རྗེས་མ་ནི་
བྱའི་རྗེས་དང་མཚུངས་པ་བཅས་ཀྱི་འདྲ་བ་རྒྱུ་མཚན་དུ་བྱས་ཏེ་མིང་དེ་ལྟར་བཏགས་པ་ཡིན་ནོ། །
ད་ཆ་སྤྱི་ཚོགས་འཕེལ་རྒྱས་འགྲོ་བ་དང་བསྟུན་ནས་མི་སོ་སོའི་འཚོ་བའི་སྤྱོད་ཆས་ལའང་དང་དོད་ཆེ་རུ་
ཕྱིན་ཏེ་བདེ་ཐང་ལ་ཕན་པའི་རྫབ་ཕོར་སྤྱོད་མཁན་ཡང་མང་དུ་ཕྱིན་པ་དང་། ཤིང་དེ་རིགས་ཤིན་ཏུ་རྙེད་དཀའ་
བ་སོགས་ལ་བརྟེན་རྫབ་ཀྱི་སྒོག་ཕོར་རྩེ་གྲར་སྒོར་ཁྲི་གསུམ་ནས་ལྔ་བར་དགོས་ཀྱི་ཡོད། རྫབ་ཡ་ཡག་ཤོས་ཀྱི་ཇ་
ཕོར་གཅིག་ལ་སྒོར་ཁྲི་གཅིག་ལྷག་ཙམ་དགོས་ཀྱི་ཡོད། རྫོབ་པོར་སྤུས་ལེགས་ཤིག་ཁྱིམ་དུ་ཡོད་ན་ཁྱིམ་ཚང་དེའི་



མཛེས་རྒྱན་ལྟ་བུར་བརྩིས་ནས་དང་དོད་ཅན་གྱི་མི་སྣ་དང༌། རྒྱུས་མངའ་ཡོད་མཁན་གྱིས་མི་རབས་ནས་མི་བར་
ཉར་ཚགས་གནང་ནས་སྤྱོད་ཀྱིན་ཡོད། ཕོར་པ་དེ་རིགས་སྤྱད་ན་ཚེ་དང་བསོད་ནམས་འཕེལ་བ་དང་རླུང་རྟ་དར་
ཞིང་དབང་ཐང་འཕེལ་བ་སོགས་ཤོད་རྒྱུན་ཡོད་པ་མ་ཟད་ཟས་ཀྱི་རོ་བཅུད་མི་ཉམས་པ་དང་། ཟས་དུག་འགོག་
པ། གྲིབ་འགོག་པ། ལུས་ཀྱི་གཉན་ཚད་སེལ་ཐུབ་པའི་དམིགས་བསལ་གྱི་ཁྱད་ཆོས་ཚང་ཡོད་ཅེས་ཤོད་རྒྱུན་
ཡོད། གཞན་ཡང་། རྫོབ་པོར་སྤྱོད་མཁན་ནི་མི་བསོད་ནམས་ཅན་ཞིག་ལ་བརྩི་སྲོལ་ཡོད་ལ་བསོད་ནམས་མེད་
ན་རྫབ་སྤྱོད་པའི་དབང་ཐང་ཡང་ལྡན་མེད་ཅེས་ཤོད་རྒྱུན་ཡོད། ད་དུང་ཡུལ་གྲུ་ཁག་གཅིག་གིས་རྫབ་རྟོལ་མཆིན་
མ་ཞེས་མཆིན་པའི་རི་མོ་ལྟ་བུ་ཞིག་ཡོད་པ་ཤོད་སྲོལ་ཡོད་ཚོད་འདུག་ཀྱང་རྫ་ཡུལ་བས་དེ་ལྟར་ཤོད་སྲོལ་མེད་
1:|: གཞན་ཡང་། རྫབ་ཕོར་སྤྱོད་མཁན་ནི་མི་བསོད་ནམས་ཅན་ཞིག་ལ་བརྩི་སྲོལ་ཡོད་ལ་བསོད་ནམས་མེད་
ན་རྫབ་སྤྱོད་པའི་དབང་ཐང་ཡང་མེད་ཅེས་ཤོད་རྒྱུན་ཡོད། །
ས་བཅད་དྲུག་པ། རྫ་ཡུལ་གྱི་ཤིང་ཕོར་སྐོར།
ཤིང་ཕོར་ལ་དབྱེ་ན་ཇ་ཕོར་དང་། སྒོག་ཕོར་གཉིས་ཡོད། སྤྱིར་བཏང་ཤིང་ཕོར་དེ་གཉིས་ལས་ཇ་ཕོར་ལ་
དང་དོད་བྱེད་མཁན་མང་ཙམ་ཡོད། ཤིང་ཕོར་གྱི་རིགས་ནི་བོད་ཀྱི་ས་ཆ་རྫ་ཡུལ་ཕུད་པའི་མཚོ་སྣ་དང༌། རྒྱ་ཚྭ།
སྐྱིད་རོང་བཅས་ནས་ཀྱང་ཐོན་གྱི་ཡོད། འོན་ཀྱང་ཁོ་བོས་ཤེས་ཚོད་ལ་རྫ་ཡུལ་གྱི་ཤིང་ཕོར་ནི་ཡུལ་གྲུ་གཞན་གྱི་
ཤིང་ཕོར་དང་མི་འདྲ་ལ་ཤིང་མིང་མི་འདྲ་བ་ཡོད་པ་དཔེར་ན། ལག་ཁྲ་ཤིང་དང་། གར་དམར་ཤིང་། མ་གལ་
ཤིང་བཅས་ཀྱི་རིགས་ལས་བཟོ་ཡི་ཡོད། ཤིང་རིགས་དེ་གསུམ་པོ་མཁྲེགས་ཤིང་འོད་དང་ལྡན་ལ་ཁྲ་ཡང་མི་འདྲ་
བ་ཞིག་ཡོད། ལྷག་པར་དུ་ལག་ཁྲ་ཤིང་ལ་རྫབ་ཡོད་ན་རྫབ་དེ་རྫབ་ཀྱི་ཡག་ཤོས་སུ་བརྩི་སྲོལ་ཡོད། གོང་གི་ཤིང་
རིགས་དེ་གསུམ་གྱི་ནང་ནས་ལག་ཁྲ་ཤིང་དང་གར་དམར་ཤིང་དེ་གཉིས་རྫ་ཡུལ་དང་སྤོ་བོའི་ས་ཆར་མང་ཙམ་
མཐོང་རྒྱུ་ཡོད་ཅིང་ཡུལ་གྲུ་གཞན་དག་ལ་ཤིན་ཏུ་དཀོན་པོ་ཡོད། །
1. ཤིང་ཕོར་གྱི་རྒྱུ་ཆ་འཚོལ་སྟངས་གླེང་བ། ་
རྫ་ཡུལ་རོང་སྨད་དང་། རོང་སྟོད། འགྲོ་བ་དགོན། དེ་བཞིན་མགོ་ཡུལ་གྱི་ས་ཆ་ཁག་གཅིག་ལ་གོང་གི་
ཤིང་རིགས་དེ་གསུམ་ཡོད། འོན་ཀྱང་ཤིང་རིགས་ཚང་མར་ཤིང་ཕོར་བཟོ་བའི་རྒྱུ་ཆ་ཡོད་པའི་ངེས་པ་མེད། ཤིང་
ཕོར་གྱི་རྒྱུ་ཆ་ཡག་ཤོས་ནི་ཤིང་དེ་གསུམ་པོའི་ལྦུ་བ། དེ་མེད་ན་ཤིང་དེ་གུག་སར་ཁྲ་ཡོད་ན་ཤིང་ཕོར་བཟོ་བྱེད་ཀྱི་
རྒྱུ་ཆར་བརྩི་ཆོག་གི་ཡོད། ཕོར་རྡོག་བཀོག་མཁན་མང་པོ་ཡོད་པས་མི་ཁག་གཅིག་གིས་ཐག་རིང་མི་མེད་ལུང་
སྟོང་སར་ཟླ་གཅིག་གམ་ཡང་ན་ ཟླ་ གཉིས་ཙམ་ གྱི་ དུས་ཚོད་སྤྱད་ནས་ཕོར་རྡོག་བཀོག་པར་འགྲོ་གི་ཡོད།
མཚམས་རེ་ཉིན་གང་ཤིང་ནགས་གསེབ་ཏུ་ཕྱིན་ཡང་ཕོར་རྡོག་གཅིག་ཀྱང་མི་རྙེད་པ་ཡང་ཡོང་སྲིད། མཚམས་རེ་
95



ལམ་འགྲོ་རྒྱུག་ན་ཐག་རིང་པོ་འགྲོ་མི་དགོས་པར་ཤིང་དེ་རིགས་ལས་ཝ་བ་ཤིན་ཏུ་ཆེ་ལ་གདོང་ཁྲ་ཡང་མང་པོ་ཡོད་
པ་རྙེད་སྲིད། ཤོད་སྲོལ་དུ་རྫབ་མེ་འབར་མ་ཡོད་སའི་མཚན་མོ་མེ་འབར་བའི་འོད་ལྟ་བུ་ཞིག་མཐོང་གི་ཡོད།
གལ་སྲིད་དེ་ལྟར་མཐོང་ན་ལམ་སེང་ས་ཆ་དེ་གར་རྟགས་བརྒྱབ་ནས་ལྷམ་སོགས་མི་གཙང་བའི་དངོས་པོ་དེའི་
ཕྱོགས་སུ་གཡུགས་ན་མ་གཏོགས་སང་ཉིན་མི་མཐོང་བ་དང་མེད་པར་གྱུར་སྲིད་སྐད། ( ཕོར་རྡོག་ཅེས་པ་ནི་རྫ་
ཡུལ་བས་ཕོར་པ་བཟོ་བྱེད་ཀྱི་རྒྱུ་ཆ་ཤིང་རྡོག་རྡོག་གམ་ཤིང་རིལ་རིལ་ལ་འབོད་ཀྱི་ཡོད) ཤིང་ཕོར་གྱི་རྒྱུ་ཆ་འཚོལ་
མཁན་ནི་མྱོང་བ་ཕྲན་བུ་མེད་ན་རྙེད་ཀྱང་ཕོར་རྡོག་བཀོག་སྐབས་དཀའ་ངལ་ཆེན་པོ་འཕྲད་སྲིད་ལ་བཀོག་ཐུབ་
ཀྱང་ཆེ་ཆུང་མི་འཚམས་པའམ་ཡང་ན་འཕྲོ་བརླག་ཀྱང་འགྲོ་སྲིད། ཕོར་རྡོག་བཀོག་པར་ལག་ཆ་སྟ་རེ་ཆེ་ཆུང་ཁ་
ཤས་དང་། ལྕགས་མདའ། ལྕགས་ལས་བཟོས་པའི་ཁྱིའུ་དང་ཤིང་ལས་གྲུབ་པའི་ཁྱིའུ་ཁུར་ནས་བེད་སྤྱོད་བཏང་
ན་ལས་ཆོད་ཀྱང་ཆེན་པོ་ཡོང་གི་ཡོད། ཕོར་རྡོག་བཀོག་རྗེས་ལམ་སེང་བཟོ་ལྟ་ལེགས་པོ་བཟོ་ཐུབ་ནའང་མི་གས་
པའི་ཆེད་དུ་ཟླ་ཤས་སམ་ཡང་ན་ལོ་གཅིག་ཙམ་རིང་རྩྭ་རས་ནང་བླུགས་ཏེ་རྒྱུག་ཆུའི་ནང་སྦངས་ན་མ་གཏོགས་ཆུ་
རྫིང་ནང་དུས་ཡུན་རིང་པོ་སྦྱངས་ན་རུལ་ཉེན་ཆེན་པོ་ཡོད། དེ་རྗེས་ཕོར་རྡོག་བཟོ་མཁན་གྱིས་བཟོ་ལྟ་ཡག་པོ་
འདོན་ཐབས་བྱེད་དགོས། ཁག་གཅིག་གིས་ཕོར་རྡོག་བཀོག་རྗེས་ལམ་སེང་ཆུ་ཁོལ་ནང་བཙོ་ཡི་ཡོད། གང་
ལགས་ཤེ་ན། སྒ་རྡོག་ཤིང་ནི་ཤིང་རློན་པ་ཡིན་པས་ཆུ་ཐག་པའི་ཕྱིར་རོ། །
2. ཤིང་ཕོར་བཟོ་སྟངས།
ཕོར་པ་བཟོ་སྟངས་ལ་དབྱེ་ན་གཉིས་ཡོད་དེ་དཀྲུག་རྒྱག་པ་དང་གཅིག་ལག་པས་བཟོ་བ་དང་གཉིས།
དང་པོ་ཕོར་པ་བཟོ་སྟངས་ཡག་ཤོས་ནི་དཀྲུག་རྒྱག་པ་དེ་ཡིན། གང་ལགས་ཤེ་ན། དཀྲུག་ཡག་པོ་རྒྱག་ཤེས་ན་ཆེ་
ཆུང་འཚམས་པ་དང་། སྲབ་མཐུག་རན་པ། འཇམ་ཆ་དོད་པ། བཟོ་ལྟ་ལེགས་པ་བཅས་ཀྱི་ཁྱད་ཆོས་ལྡན་ཡོད།
དཀྲུག་རྒྱག་སྟངས་སྐོར་འབྲི་བསམ་ཡང་མིག་གི་མ་མཐོང་ན་ཤེས་དཀའ་བས་དེ་ལས་རྒྱུ་དངོས་ལས་ཤེས་པར་
བྱའོ། །གཉིས་པ་ཤིང་ཕོར་ལག་པས་གཞོག་ན་བཟོ་སྟངས་ནི་འདི་ལྟ་སྟེ། (ཤིང་ཕོར་བཟོ་སྟངས་ཞེས་པའི་ཤིང་
ཕོར་ནི་སྒོག་ཕོར་ལ་ཟེར་བ་ལས་ཇ་ཕོར་ལ་ཟེར་གྱི་མེད། གང་ལགས་ཤེ་ན། ཇ་ཕོར་སྤྱིར་ན་ལག་པས་གཞོག་
རགས་ཙམ་ཐུབ་ཀྱང་བཟོ་ལྟ་ལེགས་པོ་མི་ཡོང་སྐབས་བཟོ་སྲོལ་མེད་པས་ཡིན།) དང་ཐོག་ཕོར་རྡོག་སྟེའུ་རྩག་གམ་
ལག་སྟས་རགས་ཙམ་བཞོགས་ནས་དེ་རྗེས་རིམ་བཞིན་རྟེའུ་འཇོང་དང་། གཟོང་། ཕུབ་རྟེའུ་སོགས་སྤྱད་དེ་ག་
ལེར་བཟོ་ལྟ་འདོན་ཐབས་བྱེད་དགོས། ཕོར་རྡོག་ཆུ་ཁོལ་ནང་སྦྱོང་གིན་གཞོག་གིན་བྱེད་དགོས་པ་ལས་སྐམ་པོ་
ཆགས་ན་གཞོག་ཁག་པོ་ཡོད། དཔེར་ན། ཉིན་གཅིག་ལ་གཞོག་པའི་དུས་ཚོད་མེད་ཚེ་ཆུའི་ནང་སྦྱང་དགོས་པ་
དང་ཡང་ན་མི་གས་པའི་ཕྱིར་སྣུམ་སོགས་བྱུག་དགོས། བཟོ་སྟངས་སྤྱིར་བཏང་གྲུབ་རྗེས་དེ་ནས་ཆུ་ཁོལ་ནང་
ནས་བཏོན་ཏེ་སྣུམ་སོགས་བྱུག་ནས་སྐེམ་ཐབས་བྱེད་དགོས། གང་ལགས་ཤེ་ན། སྒོག་ཕོར་འབྱིད་སྐབས་སྐམ་
པོ་མེད་ན་འབྱིད་ཤ་དོད་མི་ཐུབ། སྒོག་ཕོར་འབྱིད་སྐབས་ཐོག་མ་རྩུབ་བརྡར་དང་དེ་ནས་འཇམ་བརྡར་བྱེད་
དགོས། དེ་རྗེས་མར་གཙང་མའི་མཉམ་དུ་བུལ་ཏོག་བསྲེས་ནས་སྒོག་ཕོར་གྱི་གང་སར་བྱུག་ན་སྒོག་ཕོར་གྱི་
96



མདངས་དང་འོད་སོགས་ག་ལེར་མངོན་ཐུབ། ཇ་ཕོར་ནི་དཀྲུག་གི་ཐབས་ཤེས་ཁོ་ནར་བརྟེན་ནས་བཟོ་དགོས་པ་
ལས་ལག་པས་གཞོག་ན་དེ་ཙམ་གཟུགས་ལྟ་ཡག་པོ་ཡོང་མི་ཐུབ་ལ་བཟོ་སྲོལ་ཡང་མེད་པའོ། །
3. སྒོག་ཕོར་འཇོག་སྟངས་ཐུན་མིན་སྐོར། །
དེ་ཡང་གསལ་བཤད་བྱེད་དགོས་པ་ཞིག་ལ་དབུས་གཙང་ཕྱོགས་ཀྱི་སྒོག་ཕོར་འཇོག་སྟངས་དང་རྫ་ཡུལ་
ལམ་ཁམས་ཕྱོགས་ཀྱི་སྒོག་ཕོར་འཇོག་སྟངས་རྩ་བ་ནས་མི་འདྲ་སྟེ། སྒོག་ཕོར་སུར་པན་སོགས་བླུག་ཆས་དེ་ག་
དུས་གང་ཡིན་ཡང་འོག་ཏུ་འཇོག་སྲོལ་ཡོད་པས་ཡར་སྦུབས་ཞེས་འབོད་པ་དང་སྤགས་སོགས་སྤྱོད་ཆས་དེ་ག་དུས་
ཡིན་ཡང་སྟེང་དུ་འཇོག་སྲོལ་ཡོད་པས་མར་སྦུབས་སམ་ཁེབས་གཅོད་ཅེས་འབོད་སྲོལ་ཡོད། ཧོབ་དེ་བལྟས་ན་
རྒྱུས་མེད་ཀྱིས་མགོ་མཇུག་ལོག་ནས་འཇོག་པ་ལྟ་བུ་མཐོང་ཡང་དོན་དུ་དེ་ལྟར་མིན་ཏེ་སུར་པན་སོགས་བླུག་ཆས་
དེའི་ནང་སུར་པན་གྱི་ཁུ་བ་སོགས་ཡོད་པས་ག་དུས་ཡིན་ཡང་ཁ་ཡར་བསྟན་ནས་འཇོག་དགོས་པ་དང་། རྩམ་པ་
བརྫིས་ཆས་སམ་ཁེབས་གཅོད་དེ་བོད་མི་སྤྱོད་པའི་སྐབས་སུའང་ཡང་ཁ་སྦུབས་ནས་འཇོག་སྲོལ་ཡོད་པ་དེར་རྒྱུ་
མཚན་ཆེན་པོ་ལྡན་ཡོད། གང་ལགས་ཤེ་ན། སྤགས་སོགས་བརྫིས་རྗེས་སྟོང་པ་ཆགས་སྐབས་ཁ་སྦུབས་ནས་
འཇོག་པའི་ཕྱིར་ན་ཁ་གཅོད་ཅེས་དང་། སུར་པན་སོགས་བླུག་ཆས་དེ་ག་དུས་ཡིན་ཡང་ཁ་ཡར་བསྟན་པའི་ཕྱིར་
ན་ཡར་སྦུབས་ཞེས་འབོད་པ་དེར་རྒྱུ་མཚན་ཡོད་དེ་ཁུ་བ་སོགས་བླུགས་ན་ཕྱི་རུ་མི་ལུད་པ་གོ་ཆོད་པའི་ཕྱིར་
དུའོ། །དབུས་གཙང་ཕྱོགས་ཀྱི་སྒོར་ཕོར་འཇོག་སྟངས་ནི་ཁམས་ཕྱོགས་ལས་ལྡོག་པའི་ཕྱིར་རོ། །སུར་པན་ལ་རྫ་
ཡུལ་བས་སྦྲིད་ལྕེ་ཞེས་འབོད་སྲོལ་ཡོད། གང་ལགས་ཤེ་ན། སུར་པན་ནི་ཟ་བ་ཙམ་གྱིས་ཁ་དང་ལྕེ་སོགས་ཚ་
བའམ་སྦྲིད་པས་ན་སྦྲིད་ལྕེ་ཞེས་པའོ། །
4. སྒོག་ཕོར་གྱི་རིན་ཐང་སྐོར།
སྒོག་ཕོར་ལ་རིན་ཐང་མཐོ་དམན་མི་འདྲ་བ་མང་པོ་ཡོད་པ་ནི་སྨོས་མེད་རེད། འོན་ཀྱང་ད་ཆ་སྤྱི་ཚོགས་
འཕེལ་རྒྱས་འགྲོ་བ་དང་བསྟུན་ནས་མི་སོ་སོའི་དང་དོད་ཀྱང་ཆེ་རུ་ཕྱིན་ཏེ་སྒོག་ཕོར་ནང་རྫབ་ཀྱི་སྒོག་ཕོར་རྩེ་གྲ་ལྟ་
བུར་ཆ་བཞག་ན་སྒོར་ཁྲི་གཉིས་ནས་གསུམ་ལྷག་ཙམ་བར་སྤྲོད་དགོས་ཀྱི་ཡོད། སྒོག་ཕོར་ནི་ཇ་ཕོར་དང་མི་འདྲ་
སྟེ་ཇ་ཕོར་ཡིན་ན་ཕོར་རྡོག་ཆུང་ཙམ་གཅིག་གིས་ཆོག་གི་ཡོད། སྒོག་ཕོར་ནི་ཕོར་རྡོག་ཆེ་ཆུང་གཉིས་དགོས་པའི་
ཕྱིར་ན་མ་གནས་ཀྱང་ཇ་ཕོར་ལས་ལྡབ་གཅིག་ལྷག་ཙམ་མཐོ་བ་ཡོད། རྫབ་ཡག་ཤོས་ཀྱི་ཇ་ཕོར་ཡིན་ན་སྒོར་ཁྲི་
གཅིག་ནས་གཉིས་ལྷག་ཙམ་དགོས་ཀྱི་ཡོད། གང་ལགས་ཤེ་ན། ཤིང་རྒྱུ་དེ་རིགས་བཙལ་ན་རྙེད་པ་ཤིན་ཏུ་
དཀོན་པའི་ཕྱིར་ཏེ་མངའ་མེད་མཁན་གྱིས་མི་ཚེ་གཅིག་རིང་རྫབ་ཡག་པོ་རྙེད་མི་སྲིད་པའང་ཡོད་པས་སོ། །རྫབ་
ལ་ཡག་ཉེས་མང་པོ་ཡོད་པས་རྒྱུ་དངོས་པོ་རྫབ་ཀྱི་སྐབས་སུ་ཤེས་པར་བྱའོ། །རྫབ་མིན་པའི་ཤིང་ཕོར་ཡིན་ཚེ་རིན་
གོང་ཡང་ལྡབ་མང་པོས་ཆུང་བ་ཡོད་པ་དཔེར་ན། ཤིང་ཕོར་སྤྱིར་བཏང་ཞིག་ཡིན་ན་སྒོར་བརྒྱ་ལྷག་དང་དེ་ལས་
ཆུང་བ་ཡང་ཡོད་དོ། །རྫབ་ཕོར་ཡག་པོ་ཞིག་ཁྱིམ་དུ་ཡོད་ན་ཁྱིམ་ཚང་དེའི་མཛེས་རྒྱན་ལྟ་བུར་བརྩི་སྲོལ་ཡོད།
ལྷག་པར་དུ་དང་དོད་ཅན་གྱི་ཚོང་པ་ཆེ་ཙམ་དང་། དེ་བཞིན་རྒྱུས་མངའ་ཡོད་མཁན་སོགས་ཀྱིས་ཉོ་མཁན་མང་
97



བ་ཡོད། ཤོད་སྲོལ་དུ་རྫབ་ཕོར་སྤྱོད་མཁན་ནི་མི་བསོད་ནམས་ཅན་ཞིག་ལ་བརྩི་སྲོལ་ཡོད་ལ་བསོད་ནམས་མེད་
ན་རྫབ་སྤྱོད་པའི་དབང་ཐང་ཡང་མེད་ཅེས་ཤོད་རྒྱུན་ཡོད། ཤོད་སྲོལ་གཞན་ཞིག་ནི་དམངས་ཁྲོད་དུ་ཕོར་པ་དེ་
རིགས་སྤྱད་ན་ཚེ་དང་བསོད་ནམས་འཕེལ་བ་དང་རླུང་རྟ་དར་ཞིང་དབང་ཐང་འཕེལ་བ་སོགས་གྲགས་པ་མ་ཟད་
ཟས་ཀྱི་རོ་བཅུད་མི་ཉམས་པ་དང༌། ཟས་དུག་འགོག་ཐུབ་པ། ལུས་ཀྱི་གཉན་ཚད་སེལ་ཐུབ་པ་སོགས་ཀྱི་ཁྱད་
ཆོས་ཚང་ཡོད་སྐད། ས་
5. ཤིང་ཕོར་སྤྱོད་སྟངས་སྐོར།
ཤིང་ཕོར་ཞེས་པར་ཁག་གཉིས་ཡོད་པ་གོང་དུ་སྨོས་པ་བཞིན་བོད་ཀྱི་ས་ཕྱོགས་གང་སར་བཞུགས་པའི་
རྒྱུས་མངའ་ཡོད་མཁན་གྱིས་རྫ་ཡུལ་གྱི་ཕོར་པ་ཞེས་འབོད་ཚེ་མཁྲེགས་ཤིང་རང་མདངས་ཡོད་པ་ཞིག་ཏུ་བརྩི་གི་
ཡོད། རྫབ་ལས་གྲུབ་པའི་ཤིང་ཕོར་ཡག་པོ་རྙེད་ན་དང་ཐོག་ཁྱིམ་གྱི་ཕ་རྒན་གྱིས་སྤྱོད་སྲོལ་ཡོད་པ་དང་དེ་ནས་
རིམ་བཞིན་མ་རྒན་དང་བུ་སོགས་ཀྱིས་སྤྱོད་ཀྱི་ཡོད། ཤིང་ཕོར་གྱི་ཚོང་རྒྱག་མཁན་ཞིག་ཡིན་ཕྱིན་དེ་ལྟར་མིན་
པར་རིན་གོང་ཡག་པོ་སྤྲོད་མཁན་ཡོད་ཚེ་ལམ་སེང་ཚོང་གི་ཡོད། ཤིང་ཕོར་དེ་དག་སྔར་ནས་ད་བར་རྫ་ཡུལ་བའི་
ཐུན་མོང་མིན་པའི་ཐོན་རྫས་དང་ལག་རྟགས་ཡག་པོ་ཞིག་ཏུ་བརྩིས་ནས་སྐུ་མགྲོན་དང༌། སྤུན་མཆེད། གྲོགས་
པོ། སློབ་གྲོགས། དབུ་ཁྲིད། ཕ་ཡུལ་གཅིག་པ་སོགས་ལ་སྤྲོད་སྲོལ་ཡོད། ཤིང་ཕོར་མི་གཞན་ལ་སྤྲོད་སྐབས་
དབུས་གཙང་དང་གཅིག་མཚུངས་སུ་ཕོར་པ་སྟོང་མིན་གྱི་ཆེད་དུ་དེའི་ནང་ཡག་ཤོས་བྱུང་ན་ཁམ་བུ་རྡོག་པོ་ཁ་
ཤས་དང་། གྲོ་དང་ནས་རྡོག་རེ་ཟུང་། ཡང་ན་ཤིང་ཏོག་རེ་གཉིས་སོགས་བླུག་སྲོལ་ཡོད།
6. ཤིང་ཕོར་གྱི་དགེ་མཚན། །
ཤིང་ཕོར་ནི་ཕོར་པ་གཞན་དང་མི་འདྲ་བར་རིན་ཐང་ཆེ་སྟབས་རང་རང་སོ་སོས་སྤྱོད་པ་ལས་མི་གཞན་ལ་
གཡར་བ་དང་གཞན་གྱིས་འཐུང་བ་སོགས་བྱེད་སྲོལ་མེད་པས་གཙང་སྦྲ་དོད་ཁར་ནད་མི་འགོ་བ་སོགས་ཀྱི་དགེ་
མཚན་ལྡན་ཡོད། རྫ་ཡུལ་གྱི་ཤིང་ཕོར་ཡིན་ཕྱིན་དང་ཐོག་ཤིང་དེའི་མདངས་དང་། ཁྲ། འོད་སོགས་གང་འདྲ་
ཡོད་ཀྱང་དེ་རང་དུ་འཇོག་པ་ལས་འོད་འཕྲོ་བྱེད་ཀྱི་རྩི་སོགས་གང་ཡང་སྤྱོད་སྲོལ་མེད་པས་གཟུགས་ལ་གནོད་པའི་
སེམས་ཁྲལ་ཡེ་ནས་མེད། ས་ཆ་གཞན་ནས་ཐོན་པའི་ཕོར་པ་མང་ཆེ་བར་མདངས་དང་། ཁྲ། འོད་སོགས་
འདོན་ཆེད་རྫས་འགྱུར་འདྲེས་པའི་རྩི་བྱུག་བས་གཟུགས་ལ་གནོད་པ་ནི་སྨོས་མེད་ཡིན་ཁར་ཟླ་ཤས་དང་ལོ་གཅིག་
སོང་མཚམས་སུ་རྩི་པགས་བུད་ནས་མདོག་ཀྱང་ངན་དུ་འགྲོ་བ་མང་པོ་མཐོང་རྒྱུ་ཡོད། རྫ་ཡུལ་གྱི་ཤིང་ཕོར་ཞིག་
ཡིན་ཕྱིན་ཇི་ཙམ་ཕྱིས་ན་དེ་ཚོད་ཀྱིས་མདངས་དང་འོད་ཆེ་རུ་འགྲོ་བ་དང་། པགས་པ་སོགས་མི་བུད་པ། བཟོ་
ལྟ་མི་འགྱུར་བ། ཚོས་གཞི་མི་ལོག་པ། ཤིང་གི་ཇ་ཕོར་ནང་གསོལ་ཇ་མཆོད་ན་ཕོར་པ་གཞན་ལས་བྲོ་བ་ལྷག་
པར་ཆེ་བ། ཕོར་པ་ཕན་ཚུན་ནོར་དོགས་མེད་པ། ལོ་ག་ཚོད་ཉར་ན་དེ་ཚོད་ཀྱིས་ཡི་ག་འོངས་བ། ཁ་མི་འཚིག་
པ་སོགས་ཀྱི་ཁྱད་ཆོས་ལྡན་ཁར་རྫབ་ཕོར་ངོ་མ་ཡིན་ན་སྤྱོད་པ་པོར་གནོད་པ་འགོག་པའི་ནུས་པ་ལྡན་ཡོད་ཅེས་
གྲགས། ད་དུང་དམིགས་སུ་བཀར་ནས་ཤོད་དགོས་པ་ཞིག་ལ་བླ་མ་དང༌། དགེ་བའི་བཤེས་གཉེན། སྤྱིར་
98



བཏང་གྲྭ་པ། མི་ཆེན་སོགས་ཀྱིས་དང་དོད་བྱེད་མཁན་ཡང་ཡོད་པས་མི་སྐྱ་ཕུད་པའི་བླ་མ་གྲྭ་པ་ཡིན་ཚེ་ཇ་ཕོར་
བཟོ་ལྟ་ཡང་མི་འདྲ་སྟེ་ཕོར་པ་ཉིས་བརྩེགས་མཚོན་བྱེད་ཅིག་བཟོ་སྲོལ་ཡོད། གང་ལགས་ཤེ་ན། བོད་ཀྱི་སྐྱ་བོ་
ཚང་མས་ཆོས་ལ་དད་ཞེན་ཡོད་པས་མི་སྐྱ་ལས་རིམ་པ་མཐོ་བ་མཚོན་ནོ། །ཕོར་པ་དེ་རིགས་ཀྱི་སྤྱི་མིང་ལ་ཀྲི་ག་
ཞེས་ཟེར་གྱི་ཡོད། །
7. ཤིང་ཕོར་གྱི་འཛེམས་བྱ།
ཤིང་ཕོར་ནང་སྒོག་ཕོར་ནི་ཕྱོགས་ལ་ཐོན་སྐབས་མཁོ་ཆེན་པོ་ཡོད། འོན་ཀྱང་སྒོག་ཕོར་ནི་རྒྱུ་ཤིང་ལས་
གྲུབ་སྟབས་ཕྱིར་འཁྱེར་སྐབས་ཡག་ཤོས་བྱུང་ན་རས་སམ་སྣམ་བུ་མཐུག་ཙམ་ཞིག་གི་བླུག་སྣོད་ནང་བཅུག་ན་
སྲུང་སྐྱོང་ཡག་པོ་བྱེད་ཐུབ། སྒོག་ཕོར་ནང་སུར་པན་སོགས་བླུག་སྐབས་རྡབ་འཁྲུག་ཆེན་པོ་ཐེབས་ན་ཆག་ཀྱང་
སྲིད་པས་ཡིད་གཟབ་གནང་རྒྱུ་གལ་ཆེའོ། །ཤིང་ཕོར་ནི་དཀར་ཡོལ་དང་མི་འདྲ་བར་ཆུ་ཁོལ་ནང་དེ་ཙམ་བཀྲུ་རྒྱུ་
མེད། བཀྲུས་ན་ཤིང་དེའི་འོད་མདངས་སོགས་ཉམས་སྲིད། ཤིང་ཕོར་སྐམ་པོ་ཆགས་སྐབས་མི་གས་པའི་ཕྱིར་དུ་
མར་དང་སྣུམ་སོགས་གང་སར་བྱུགས་ནས་ཐིམ་ཐབས་བྱེད་དགོས། དམིགས་སུ་ཞུ་དགོས་པ་ཞིག་ལ་ཤིང་ཕོར་
ཡག་ཞན་གང་ཞིག་ཡིན་ཡང་དེའི་ནང་ཨ་རག་དང་ཆང་སོགས་རྩ་བ་ནས་བླུག་མི་ཉན། གང་ལགས་ཤེ་ན། ཨ་
རག་སོགས་བླུགས་ན་ཤིང་ཕོར་ནག་པོ་ཆགས་ནས་རྗེས་སུ་ཐབས་ཤེས་གང་བྱས་ཀྱང་ནག་པོ་དག་ཐབས་མེད་
པས་ཡིད་གཟབ་གནང་རྒྱུ་གལ་ཤིན་ཏུ་ཆེ། གཞན་ཡང་གོང་དུ་སྨོས་པ་བཞིན་ཤིང་ཕོར་ལག་རྟགས་སུ་སྤྲོད་
སྐབས་ཤིང་ཕོར་སྟོང་པ་སྤྲོད་སྲོལ་མེད་པར་དེའི་ནང་ཁམ་བུ་རེ་གཉིས་དང་གྲོ་སོགས་བླུགས་ཏེ་ཕ་རོལ་པོ་ཁམས་
བཟང་དང་ཁ་དྲོ་ཡོང་བའི་སྨོན་འདུན་མཚོན་པར་བྱེད་ཀྱི་ཡོད། །
8. ད་ཆ་ཤིང་ཕོར་ལྟ་བ། །
རྫ་ཡུལ་རོང་སྟོད་ནི་རྫ་ཡུལ་ནང་གི་གནའ་སྔ་མོ་ནས་ད་བར་ཤིང་ཕོར་བཟོ་མཁན་ལྟེ་བ་ཞིག་ཡིན།ཤིང་ཕོར་
དཀྲུག་རྒྱག་སྟངས་ཀྱང་སྔ་མོ་རྐང་པར་བརྟེན་ནས་བཟོ་སྲོལ་ཡོད་པ་ནས་ད་ཆ་འཕྲུལ་ཆས་ལ་བརྟེན་ནས་བཟོ་བའི་
བར་འགྱུར་ལྡོག་ཆེན་པོ་ཕྱིན་ཡོད། ལོ་ཤས་ཀྱི་སྔོན་དུ་རྫ་ཡུལ་རོང་སྟོད་ཨ་སྤུ་གྲོང་ཚོ་ནས་ཡིན་པའི་མིག་རྒྱང་རིང་
བའི་ན་གཞོན་བློ་བཟང་ཆོས་འཕེལ་ལ་བོད་རང་སྐྱོང་ལྗོངས་སྲིད་གཞུང་གིས་རྫ་ཡུལ་ཤིང་ཕོར་གྱི་ལག་རྩལ་རྒྱུན་
འཛིན་མཁན་ལ་བདམས་ཡོད། ཤིང་ཕོར་ལ་རྒྱུས་མངའ་ཤིན་ཏུ་ཆེ་ཞིང་ཤིང་ཕོར་གྱི་ཚོང་གི་ཉམས་མྱོང་ཕུན་
སུམ་ཚོགས་པའི་ཨ་སྤྲ་བློ་བཟང་ཆོས་འཕེལ་གྱིས་སྔ་རྗེས་སུ་རྫ་ཡུལ་རྫོང་དང༌། སྤྱི་ལོ་2004ལོ་ནས་བཟུང་ཉིང་ཁྲི་
ས་ཁུལ་སོགས་སུ་ཚོང་ཁང་བཙུགས་པ་མ་ཟད་ལྷ་ས་དང་ནང་སའི་དངོས་ཟོག་འགྲེམས་སྟོན་ལའང་ཐེངས་མང་
ཞུགས་ནས་འཛད་སྤྱོད་པས་གདེང་འཇོག་ཆེན་པོ་ཅིང་། ཁོང་གིས་རྫ་ཡུལ་བའི་ཐོན་ཟོག་དེ་དག་ནང་ས་དང་
བོད་ཀྱི་ས་ཕྱོགས་གང་སར་དབོར་ནས་འཛད་སྤྱོད་པ་དེ་བས་མང་བ་ཞིག་གིས་རྒྱུས་ལོན་ཐབས་བྱེད་ཀྱི་ཡོད། བློ་
བཟང་ཆོས་འཕེལ་ནི་བོད་ལྗོངས་ཉིང་ཁྲི་ས་ཁུལ་ཨ་སྤྲ་གངས་རྒན་ནགས་འོག་ཐོན་རྫས་ཚད་ཡོད་ཀུང་སིའི་སྤྱི་ཁྱབ་
སྤྱི་གཉེར་བ་ཡིན་ལ་རྫ་ཡུལ་གྱི་ཤིང་ཕོར་ཕྱིར་ཚོང་བྱེད་མཁན་དང་པོའང་ཡིན་ཞེས་ཤོད་ཆོག
99



ས་བཅད་བདུན་པ། ཐོན་སྐྱེད་དང་འཚོ་བའི་སྐོར།
རྫ་ཡུལ་བ་ནི་གཙོ་བོ་ཞིང་ལས་གཙོ་བོར་གཉེར་ཞིང༌། ཞོར་དུ་ནགས་ལས་དང་འབྲོག་ལས། ཚོང་ལས་
ཀྱང་གཉེར་མཁན་ཡོད་སྟབས་དུས་རྒྱུན་བུད་མེད་རྣམས་ཀྱིས་ཞིང་ལས་དང་། འབྲོག་ལས། ཁྱིམ་ལས་བཅས་
གཉེར་བ་དང༌། ལས་གོ་འཕེར་བའི་སྐྱེས་པ་རྣམས་ཀྱིས་ཞོར་དུ་ནགས་ལས་དང་ཚོང་ལས་བྱེད་ཀྱི་ཡོད། བྱིས་པ་
དང་ལོ་རྒན་པ་རྣམས་ལུག་རྫི་དང་ནོར་རྫི་ལ་འགྲོ་བ་སོགས་བྱེད། ད་ཆ་བྱིས་པ་མང་ཆེ་བ་སློབ་གྲྭར་ཞུགས་ཀྱི་
ཡོད། ཞིང་ལས་ཀྱི་ཐོན་རྫས་ནི་གཙོ་བོ་མ་རྨོས་ལོ་ཏོག་དང་། འབྲས། གྲོ། ནས། བྲ་བོ། སྲན་མ། ཁྲེ། ཙི
ཙིསོགས་ཡིན། ཁང་པ་མང་ཆེ་བ་ནི་རྡོ་ཤིང་ལས་གྲུབ་པའི་ཐོག་བརྩེགས་མང་ཆེ་བ་གཉིས་དང་གསུམ་ཡང་སྐྲུན་
མཁན་ཡོད་ལ། གྱང་བརྡུངས་པའི་ཁང་པའང་ཡོད། ལྷག་པར་དུ་སྔ་མོའི་དུས་ཀྱི་ལྷ་ཁང་ནི་གྱང་ལས་གྲུབ་པ་
ཕལ་ཆེ་བ་ཡིན། ཁང་པའི་འོག་ཤོད་ནི་དགུན་ཁའི་དུས་སུ་དུད་འགྲོ་འདོགས་ས་ཡིན་པ་དང་། འོག་ཁང་གི་ཟུར་
ཞིག་ཏུ་དགུན་ཁ་མི་སྡོད་སའང་ཡོད། དེང་སང་ཁག་གཅིག་གིས་དུད་འགྲོ་དང་མི་གཉིས་སྡོད་ས་འཁྲིས་སུ་ཡོད་
པར་མཐོང་ཆུང་བྱེད་མཁན་ཡང་ཡོད། ཡིན་ནའི་མཐོང་ཆུང་བྱེད་མཁན་དེ་དག་ནི་ས་མ་འབྲོག་ལ་ཉམས་མྱོང་
ཏིལ་འབྲུ་ཙམ་ཡང་མེད་ཅིང་ཁ་ཁོ་ནས་བཤད་པ་ཞིག་རེད། གང་ལགས་ཤེ་ན། རྫ་ཡུལ་གྱི་ས་ཆ་ཁག་གཅིག་ཏུ་
ས་མ་འབྲོག་གི་ལས་ལ་གཞོལ་སྟབས་དགུན་ཁ་སེམས་ཅན་འདོགས་ས་མི་སྡོད་སའི་བར་བཅད་ཡག་པོ་ཞིག་
བརྒྱབ་ནས་དེའི་འཁྲིས་སུ་མི་སྡོད་ས་ཞིག་བཟོས་པ་དེ་ནི་མི་སྡོད་སར་མེ་འབུད་སྟབས་དྲོད་སླེབས་པ་དང་ལྷག་
དོན་དུ་མེ་ཡོད་ན་དུ་བ་ཡང་ཡོད་པས་དུ་བས་གང་སར་རྒྱུ་ནས་དུད་འགྲོ་ལ་དྲོད་མཁོ་འདོན་བྱེད་ཀྱི་ཡོད་པས་དུད་
འགྲོའི་ཤ་ཤེད་མི་ཉམས་པའི་ཐབས་ཤེས་ཁྱད་པར་ཅན་ཞིག་དང་ད་དུང་གཞན་ཞིག་ནི་དུད་འགྲོ་རྣམས་འདོགས་
ཡུལ་ལུད་ར་གཅིག་ཡིན་སྟབས་གལ་སྲིད་དུད་འགྲོ་ཆེ་བའི་འདོགས་སའི་ཐག་པ་ཆད་པའམ་ཡང་ན་གྲོལ་ན་དུད་
འགྲོ་ཆེ་བས་ཆུང་བར་བརྡུངས་ནས་གསོད་མཁན་ཡང་ཡོད་པས་དེར་དོགས་པའི་ཆེད་དུ་ཐབས་ཤེས་ཀྱང་ཡིན་
པས་ཉམས་མྱོང་མེད་ན་སྐད་ཆ་དེ་དག་གོ་ཡང་ཤིན་ཏུ་ཁག་གོ། ཐོག་བརྩེགས་གཉིས་པ་ནི་མི་སྡོད་ས་དང་འགྲམ་
དུ་ཁྲི་ཞེས་པ་ཞིག་ཡོད་པས་དེར་སོག་མ་དང་རྩྭ་སྐམ་སོགས་བླུགས་ས་ཡིན། གསུམ་པ་ནི་སྤང་ལེབ་འོག་ཏུ་ཡིན་
སྟབས་མི་སྡོད་ས་མིན་ལ་རྩྭ་དང་རྐོ་བ་སོགས་བཞག་ས་ཡིན། མི་སྡོད་སར་མགྲོན་ཁང་དང་ཉལ་ཁང་སོགས་ཁང་
ཆུང་མང་པོ་ཡོད་ལ། ཁང་ཆུང་དང་ཁང་ཆུང་བར་པང་ལེབ་ཀྱིས་བཅད་རྒྱག་སྲོལ་ཡོད། ཐོག་བརྩེགས་གཉིས་པ་
མང་ཆེ་བ་ནི་མཆོད་ཁང་རབ་གསལ་དང་དབྱར་ཁ་སྡོད་ས་ཡང་ཡིན། ཀ་གདུང་ལ་ས་དཀར་གྱིས་གཡུང་དྲུང་རི་
མོ་དང་རྒྱ་ནག་ལྕགས་རི་ཞེས་པ་སོགས་བྲིས། ཐབ་ཚང་ཟུར་དུ་མེད་ལ་ཐབ་ཕལ་ཆེ་བར་ལྕགས་སྐྱེད་ཀ་བ་གསུམ་
ལྡན་ཞིག་བཙུགས་སྲོལ་ཡོད།
100



ལེའུ་ལྔ་པ། ཡུལ་སྲོལ་གྱི་སྐོར།
ས་བཅད་དང་པོ། མགོ་ཡུལ་སོགས་ཀྱི་བག་སྟོན་ཤོད་སྟངས་ཁག་གཅིག
1. ཐུན་མོང་མ་ཡིན་པའི་མནའ་མ་སློང་སྟངས། རྫ་ཡུལ་དུ་མནའ་མ་སློང་སྐབས་རྩིས་པ་དང་མོ་པ་
གཉིས་ཀས་མི་ཤེས་པའི་ཐབས་ཤིག་ཡོད་པ་དེ་ནི་མནའ་མ་སློང་མཁན་གྱིས་སློང་ཡུལ་སྒོ་འགྲམ་ནས་རྡོ་ཧྲུག་
གཅིག་དང་ཤིང་དྲུག་གཅིག་བླངས་ཏེ་མི་སུ་ཞིག་གིས་ཀྱང་མི་ཤེས་པ་བྱས་རྗེས་རྩིས་པ་དང་མོ་པའི་མདུན་དུ་རྡོ་
ཧྲུག་དང་ཤིང་ཧྲུག་དེ་དག་ནང་ནས་ང་ཚོའི་དུད་ཚང་ལ་མི་ཚེ་མཐའ་འཁྱོལ་བའམ་ས་ཆགས་པའི་མནའ་མ་གང་
ཡིན་ཞེས་འདྲི་སྲོལ་ཡོད། དེ་ལྟར་བྱས་ན་མནའ་མ་སློང་མཁན་གཅིག་པུས་མ་གཏོགས་མི་གཞན་དག་སུས་ཀྱང་
ཤེས་ཀྱི་མེད། མོ་ཇི་ཙམ་ཐིག་པོ་དང་རྩིས་ཇི་ཙམ་མཁས་ནའང་ཤེས་ཐབས་མེད། ཐབས་ཤེས་དེ་ནི་སློང་མཁན་
ལ་གལ་སྲིད་མནའ་མའང་མག་པ་མ་སྟེར་ན་སློང་མཁན་ངོ་ཚ་བཀབ་པའི་ཕྱིར་རོ། ། ་
མག་པ་དང་པོ་བསུ་སྐབས་ཁྱིམ་ཚང་དེའི་སྡོད་ས་ཕོ་གོར་བཟོ་སྲོལ་ཡོད་པ་དང་མནའ་མ་ཡིན་ན་ཕྱིར་ཐབ་
ཏུ་སྡོད་ས་བཟོ་སྲོལ་ཡོད། མང་ཆེ་བས་བག་མ་སྡོད་སའི་སྟེང་དུ་འཕྱིང་དཀར་ཞིག་བཏིང་པ་དེའི་སྟེང་གྲོའི་གཡུང་
དྲུང་ཞིག་འབྲི་རྒྱུན་ཡོད། ཁ་ལག་ནི་དང་པོ་གྲོ་མ་མར་ཁུ་དང་དེ་ནས་འབྲས་ཧ་དེ་ནས་ཤ་མོག་བཅས་གཏོང་གི་
ཡོད། (ཕོ་གོ་ནི་ཁྱིམ་གྱི་ལྟོ་གྲལ་སྒྲིག་སར་འབོད་དེ《བོད་རྒྱ་ཚིག་མཛོད་ཆེན་མོ》ལས་ལྟོ་གོ་ཁར་ཟ་ཞེས་འཁོད་
པ་ལྟར་ལྟོ་གྲལ་སྡོད་སའི་ནང་ཕོ་སྡོད་སར་ཕོ་གོ་དང་མོ་སྡོད་སར་མོ་གོ་ཞེས་ཟེར་བ་ཟད་ཕོ་གཡས་གྲལ་དང་མོ་
གཡོན་གྲལ་ཡང་ཟེར་སྲོལ་ཡོད། ཕིར་ཐབ་ནི་ཕོ་སྡོད་སའི་མདའ་རུ་ཞེས་པ་བརྗོད་པ་དང་དོན་གཅིག་མཚུངས་
ཡིན། ཕི་ཞེས་པ་གོང་དུ་སྨོས་པ་བཞིན་ཕྱིའི་སྒྲ་ཉམས་ནས་འབོད་སྟངས་ཤིག་ཡིན)ཤང་གཅིག་ཡིན་ནའང་མཚོ་
ལུང་དུ་མནའ་མ་ལེན་སྐབས་བསུ་མཁན་དང་སྐྱེལ་མཁན་གཉིས་ཀ་བུ་འགྲོ་སྲོལ་ཡོད་པ་མ་ཟད་ལྷག་པར་དུ་སྐྱེལ་
མཁན་མནའ་མའི་མིང་པོ་འགྲོ་མཁན་མང་པོ་ཡོད་ཅེས་ཤོད་རྒྱུན་ཡོད། གང་ལགས་ཤེ་ན། གནའ་མིའི་གཏམ་
དཔེར། སྲིང་མོའི་རྒྱབ་ཏུ་མིང་པོ་ཅེས་ཟེར་གྱི་ཡོད། དེའི་དོན་ཡང་ཁག་གཅིག་གིས་སྲིང་མོའི་རྒྱབ་ཏུ་མིང་པོ་
ཞེས་པ་ནི་སྲིང་མོར་དཀའ་ངལ་འཕྲད་སྐབས་མིང་པོས་སྲིང་མོ་ལ་རོགས་རམ་སོགས་བྱས་པར་བརྗོད་ཅེས་ཤོད་
མཁན་ཡོད།
101



2. མདའ་དར་གྱི་ཤོད་སྲོལ་ཁག་གཅིག མདའ་དར་ནི་སྟེང་དུ་གཡུ་དང༌། མེ་ལོང་། དར་ཚོན་སྣ་ལྔ་
བཅས་ལྡན་དགོས། དེ་ནི་བག་མའི་སྐབས་མཁོ་བའི་ཡོ་ཆས་ཤིག་ཡིན། །
ཤོད་སྲོལ་དུ་དར་སྣ་ལྔ་འཛོམས་དགོས་པ་དང་། མདའ་ཚིག་དེའང་སྨྱུག་མ་ཚིག་གསུམ་ལྡན་དགོས།
དཔེར་ན། མདའ་དོང་ཚོས་གཞི་ལྔ་ལྡན་དགོས། གཡུ་གྲུ་དཀར་འོ་མའི་མདོག་ཅན་དེ། དོན་ས་ནག་པོའི་རྒྱ་
ནས་དོན། ལྷ་ཚངས་པ་དཀར་པོའི་བླ་གཡུ་ཡིན། གྲུ་དམར་བྲག་དམར་མདོག་ཅན་དེ། དོན་ས་བལ་ཡུལ་
མཐིལ་ནས་དོན། གནས་སྐུ་ལྷ་གེར་མཛོའི་བླ་གཡུ་ཡིན། གྲུ་སྔོན་རྒྱ་མཚོའི་མདོག་ཅན་དེ། དོན་ས་རྒྱ་མཚོའི་
མཐིལ་ནས་དོན། ཀླུ་གཙུག་ན་རིན་ཆེན་བླ་གཡུ་ཡིན། ཞེས་དང་། མདའ་དོང་ཚོས་དམར་ལྔ་ལྡན། ལྷ་རྒྱལ་
བ་རིགས་ལྔའི་ཆགས་ཚུལ། མདའ་མོ་ཚིག་གསུམ་ལྡན་པ་དེ། ལྷ་རིགས་གསུམ་མགོན་པོའི་རྣམ་སྤྲུལ། མདའ་
སྐེད་རྒྱུད་པ་དཀྲིས་ལེ་དེ། མ་རྒྱུ་མཁའ་འགྲོ་འཁོར་ས། དེ་ལ་སྣུམ་གྱིས་བརྒྱན་ལེ་དེ། འབྲུ་དང་མར་གྱི་གཡང་
འཁོར། དེ་ལ་སྒྲོ་དཀར་སྒྲོན་ལེ་དེ། མ་གྲུབ་པའི་རྒྱལ་མོའི་བླ་སྒོ། མདའ་མགོ་ལ་གཡུ་ཆུང་བཏགས་ལེ་དེ། མི་
རིགས་གཡུལ་ལས་བཟང་ས། ཡང་ན། དར་དཀར་པོ་མདའ་སྟོང་གང་ལ་གཏད། དར་དཀར་པོ་མདའ་སྟོང་
ཤར་ལ་གཏད། ཤར་རྡོ་རྗེ་སེམས་དཔའ་སྐུ་མདོག་དཀར། དམར་པོ་མདའ་སྟོང་གང་ལ་གཏད། དམར་པོ་
མདའ་སྟོང་ནུབ་ལ་གཏད། ནུབ་སྣང་བ་མཐའ་ཡས་སྐུ་མདོག་དཀར། ལྗང་ཁུ་མདའ་སྟོང་གང་ལ་གཏད། ལྗང་
ཁུ་མདའ་སྟོང་བྱང་ལ་གཏད། བྱང་དོན་ཡོད་གྲུབ་པ་སྐུ་མདོག་ལྗང་། སེར་པོ་མདའ་སྟོང་གང་ལ་གཏད། སེར་
པ་མདའ་ལྟོང་ལྷོ་ལ་གཏད། ལྷོ་རིན་ཆེན་འབྱུང་གནས་སྐུ་མདོག་སེར། སྔོན་པོ་མདའ་སྟོང་གང་ལ་གཏད།
སྔོན་པོ་མདའ་དོང་དཀྱིལ་ལ་གཏད། དབུས་རྣམ་པ་སྣང་མཛད་སྐུ་མདོག་དཀར། ཞེས་པ་ལྟ་བུའོ། ། །
3. མནའ་མར་ཅ་ལག་སྤྲོད་སྟངས་ནི། ལུང་པ་ཁག་ལ་མི་འདྲ་བ་ཡོད། ཁག་གཅིག་གིས་དང་ཐོག་
མནའ་མར་གོས་གསར་ཆ་ཚང་ཞིག་སྤྲོད་ཀྱི་ཡོད་པ་དང༌། ཁག་གཅིག་གིས་ཚིགས་ཁེབས་སོགས་སྤྲོད་སྲོལ་ཡོད།
དེ་རྗེས་ཐབ་ལྷ་གསོལ་བ། སྟེང་ལྷ་ཐོ་དང་འོག་ཁྱི་གག་ཚང་མ་མནའ་མའམ་མག་པར་རྩིས་སྤྲོད་ཀྱི་ཡིན་ཞེས་ཤོད་
སྲོལ་ཡོད། ( ཁྱི་གག་ཅེས་པ་ནི་ཁྱིའི་ལྟོ་ཆས་བླུག་སྣོད་ལ་ཟེར)
4. བག་སྟོན་སྐོར་གྱི་ཤོད་ཚུལ་མི་འདྲ་བ་ཁག་གཅིག སྟེར་མཁན་གྱིས་སྤྱིར་དྲི་བ་འདི་འདྲ་ཞིག་འདྲི་སྲོལ་
ཡོད་དེ། ཡ་ད་དེ་རིང་ཁྱེད་ཚོས་ང་ཚོའི་བུ་མོ་སློང་བར་སྟབས་བདེ་པོ་ཞིག་ག་ན་ཡོད། མི་ལུས་རིན་ཆེན་གསེར་
ལས་དཀོན། གསེར་སེར་པོ་ཡོད་ས་ནོར་བུའི་ས། ས་ནོར་བུའི་ལུང་པ་དེ་བས་དཀོན། དེ་ལས་མི་ལུས་རིན་ཆེན་
དཀོན། ཞེས་ཤོད་སྲོལ་ཡོད་པ་ལྟར་ང་ཚོའི་བུ་མོ་ཁྱེད་ཚོའི་མནའ་མ་དགོས་ན་ཁྱེད་རང་ཚོས་ཡོ་ཆས་གང་དང་
གང་གྲ་སྒྲིག་བྱས་སམ་ཞེས་དྲི་བ་བཏོན། །
སློང་མཁན་གྱིས་ལན་མ་སྐྱོན་གོང་བཀྲ་ཤིས་རྟེན་འབྲེལ་གྱི་ཆེད་དུ་ཇ་མར་ཚྭ་གསུམ་མི་ཉུང་བ་ཞིག་དང་ཁ་
བཏགས་ཉིན་མོ་བདེ་ལེགས་ཤིག་རུམ་ནས་ག་ལེར་བཏོན་ཏེ་མགོ་བོ་སྒུར་སྒུར་ངང་མནའ་མའི་ཕ་རྒན་ནམ་མ་
རྒན་དང་ཡང་ན་འདྲི་བ་འདོན་མཁན་མདུན་གྱི་ཅོག་ཙེའི་སྒང་ལ་བཞག་ནས། ཡ། གཟི་དང་བྱུ་རུ་གཡུ་དཀར་
102



རྣམས། རྒྱན་ཆ་རིགས་ཀྱི་དང་པོ་ཡིན། དར་དང་གོས་ཆེན་སྣམ་བུ་རྣམས། ན་བཟའ་རིགས་ཀྱི་དང་པོ་ཡིན།
འབྲི་དང་བ་དང་མཛོ་མོ་རྣམས། སྒོ་ཕྱུགས་རིགས་ཀྱི་དང་པོ་ཡིན། སྟག་ལྤགས་གཟི་ལྤགས་དོམ་པགས་རྣམས།
པགས་པའི་རིགས་ཀྱི་དང་པོ་ཡིན། ཁ་གདན་འབོལ་གདན་ཕྱིང་གདན་རྣམས། འབོལ་གདན་རིགས་ཀྱི་དང་པོ་
ཡིན། དགའ་ཉི་ཟླ་འདྲ་བའི་བུ་མོ་ལ། གནམ་ཨ་སྔོན་འདྲ་ལེ་སྐོར་ས་ཡོད། གངས་སེང་ལྕམ་འདྲ་བའི་བུ་མོ་ལ།
མཐོ་གངས་རི་འདྲ་ལེ་འཁོར་ས་ཡོད། རྒོད་ཐང་དཀར་འདྲ་ལེ་བུ་མོ་ལ། བྲག་དཀར་རྫོང་འདྲ་ལེ་འཁོར་ས་ཡོད།
ནགས་སྟག་མོ་འདྲ་བའི་བུ་མོ་ལ། ཤིང་ཙན་དན་འདྲ་ལེ་འཁོར་ས་ཡོད། ལུག་གཡང་དཀར་འདྲ་བའི་བུ་མོ་ལ།
སྤང་རྩི་འབུ་འདྲ་ལེ་འཁོར་ས་ཡོད་ཅེས་ལུང་པ་སོ་སོའི་ཤོད་སྟངས་ཁག་མི་འདྲ་བ་ཡོད། །
ཁྱིམ་སྒོ་འཛུལ་ཁའི་བཤད་པ། ཁང་འོག་མ་བར་མ་སྟེང་མ་གསུམ། ཁང་སྟེང་མ་བླ་མའི་ཆོས་སྒོ་རེད།
གོང་བླ་མ་ཆོས་སྒོ་གང་གིས་ཕྱེ། གོང་བླ་མའི་ཆོས་སྒོ་སྤོས་ཀྱིས་ཕྱེ། ཤུག་སྤོས་སྤང་སྤོས་རྫ་སྤོས་གསུམ། སྤོས་དེ་
གསུམ་བརྒྱུད་ནས་ཆོས་ཤིག་གསུངས། ཁང་བར་མ་དཔོན་པོའི་ཁྲིམས་སྒོ་རེད། གོང་དཔོན་པོ་ཁྲིམས་སྒོ་དར་
གྱིས་ཕྱེ། དར་དཀར་པོ་དམར་པོ་སེར་པོ་གསུམ། དར་དེ་གསུམ་བརྒྱུད་ནས་ཁྲིམས་ཤིག་གསུངས། ཁང་འོག་
མ་ཕ་ཁུའི་གཏམ་སྒོ་རེད། ཕ་ཨ་ཁུའི་གཏམ་སྒོ་གང་གིས་ཕྱེ། ཕ་ཨ་ཁུ་གཏམ་སྒོ་ཆང་གིས་ཕྱེ། འབྲས་ཆང་ནས་
ཆང་གྲོ་ཚང་གསུམ། ཆང་དེ་གསུམ་བརྒྱུད་ནས་གཏམ་རེ་ཐོན། སྒོ་ཕྱི་མ་ནང་མ་བར་མ་གསུམ། སྒོ་ཕྱི་མར་ཟལ་
ཆུང་འབྲི་ཡིས་ཁེངས། འབྲི་ཟལ་ཆུང་ང་ལ་མི་འབྲོག་པ། རྩྭ་ཆུ་བ་འདུར་སྟེར་བཞིན་ཁྲིད་ནས་ཡོང་། སྒོ་བར་མ་
འདོ་བ་རྟ་ཡིས་ཁེངས། རྟ་འདོ་བ་ང་ལ་མི་འདྲོག་པ། ཆས་ཆུ་འདུར་སྟེར་བཞིན་ཁྲིད་ནས་ཡོང་། སྒོ་ནང་མ་
གཡང་དཀར་ལུག་གིས་ཁེངས། ལུག་གཡང་དཀར་ང་ལ་མི་འདྲོག་པ། ཚྭ་ཚྭ་ལ་སྟེར་བཞིན་ཁྲིད་ནས་ཡོང་།
རྒྱལ་སྒོ་ཕྱི་མ་ཕྱེ་སྟངས་ནི། དར་དཀར་པོ་བརྒྱུད་ནས་ཡར་རེ་ཕྱེ། སྐས་ཐེམ་སྒྲོལ་མ་ཉེར་གཅིག་རེད། སྐས་འགོ་
ཨ་ཡིག་རང་བྱོན་རེད། སྒོ་རྭ་པད་མའི་པད་ཐང་རེད། ཆུ་རྭ་རྒྱ་མཚོ་གཡང་འཁྱིལ་རེད། ཕྱི་རུ་བལྟས་ན་རི་བོ་
འདྲ། རི་བོར་རི་དྭགས་འཁོར་བར་ཤོག རང་འཐག་རུས་སྦལ་རྒྱལ་པོ་རེད། ཡ་རང་དུང་ལས་གྲུབ་ནས་ཡོད།
མ་རང་གཡུ་ལས་གྲུབ་ནས་ཡོད། ཁ་བ་བཞིན་དུ་འབབ་པར་ཤོག གངས་རི་བཞིན་དུ་གསོག་པར་ཤོག དཀྱིལ་
ཀ་སྒྲོལ་མ་རང་བྱོན་རེད། ཀ་གདན་ཤེལ་གྱི་མཆོད་རྟེན་རེད། ཀ་ལོ་ཆུ་སྲིན་ཁ་སྤྲོད་རེད། གདུང་མ་མར་བཏང་
དངུལ་རེད། ལྕམ་ཤིང་ཕར་བཏང་དུང་རེད། ཤིང་ཙན་དན་སྡོང་པོ་དྲལ་ཤིང་རེད། ཏ་ལའི་ལོ་མ་ས་བཙག་
རེད། སྔོན་མོ་ཆུའི་ཞལ་བ་གཏོང་། རིན་ཆེན་ས་ཡི་ཨར་ཀ་འཁྲབ། ཨར་ཀ་འཁྲབ་ནས་བསམ་དོན་འགྲུབ། མི་
བསམ་གང་བསམ་འགྲུབ་པར་ཤོག བསམ་དོན་ལས་ལམ་སྨིན་པར་ཤོག ལས་ལམ་ཀུན་དང་མཐུན་པར་ཤོག
སྐས་འཛེགས་སྐབས་ཀྱི་བཤད་པ།བཀྲ་ཤིས་གཞལ་ཡས་ཁང་བཟང་འདི་ཡི་ནང་། དབང་ཆེན་གསེར་གྱི་
ས་གཞི་རང་གྲུབ་ཡོད། མ་བཅོས་ལྷུན་གྲུབ་ནོར་བུའི་རྡོ་སྐས་ཡོད། རྡོ་ཆུང་རྡོ་ལེབ་བང་རིམ་འཁྲིག་སེ་ཡོད། རི་
རྒྱལ་ལྷུན་པོའི་བཞིན་དུ་བང་རིམ་ཡོད། རྡོ་སྐས་དང་པོ་དགའ་ཞིང་སྐྱིད་ཅིང་འཛེགས། རྡོ་སྐས་གཉིས་པ་སྐྱིད་
ཅིང་བདེ་ཞིང་འཛེགས། སྐྱིད་པའི་མི་ཚེ་རིང་པོ་འདིའི་ནང་། རྡོ་ལ་རི་མོ་བརྐོས་པའི་དམ་བཅའ་དང༌། ཁ་ནས་
103



བཤད་པའི་ཚིག་དོན་མ་ལུས་པ། རི་རྒྱལ་ལྷུན་པོ་བཞིན་དུ་གནས་པར་ཤོག ནམ་ཡང་འགྱུར་བ་མེད་པའི་སྨོན་
ལམ་འདེབས། །
སྨོན་ལམ། ཨོཾ་བདེ་ལེགས་སུ་གྱུར་གཅིག ཡ། དེ་རིང་གནམ་ལ་སྐར་མ་བཟང་། དེ་རིང་བར་ལ་ཚེས་
གྲངས་བཟང་། དེ་རིང་ས་ལ་དུས་ཚོད་བཟང་། བཟང་གསུམ་ཆེན་པོ་རྟེན་འབྲེལ་འགྲིག་ས་ལ། རི་བོ་ཁུར་བའི་
ཤུགས་ཤིག་དགོས། རྒྱ་མཚོ་དཀྲུག་པའི་བློ་གཅིག་དགོས། མི་མང་འཛོམས་སའི་གཏམ་གཅིག་དགོས། ཕུ་ཡི་
བླ་མ་རྣམས་ལ་ཐུགས་བརྟག་ཞུས། བླ་མའི་ཐུགས་བརྟག་ཡག བར་མོ་མ་རྣམས་ལ་མོ་ཞུས། མོ་མའི་མོ་བཟང་།
མདའ་རྩིས་པར་རྩིས་སྐོར། རྩིས་པའི་རྩིས་ཡག མོ་ཡག་རྩིས་བཟང་ཐུག་ནས་ཡོད། འབྱུང་བ་སྤར་ཁ་མཐུན་
ནས་ཡོད། ལོ་སྐོར་དང་སྨེ་བ་མཐུན་ནས་ཡོད། དེ་རིང་སྐར་མ་མགོ་ལ་ཐུག ལས་ཅི་བྱས་འགོ་ལོ་ཡག་པར་ཤོག
དེ་རིང་སྐར་མ་ལག་ལ་ཐུག ལས་ཅི་བྱས་ལག་ཏུ་རག་པར་ཤོག དེ་རིང་སྐར་མ་རྒྱལ་ལ་ཐུག ལས་གང་བྱས་
རྒྱལ་ཁ་ཐོབ་པར་ཤོག ཕྱི་མི་འགྱུར་གཡུང་དྲུང་ར་བས་བསྐོར། བར་མི་འགྱུར་རི་རྒྱལ་ལྷུན་པོས་བསྐོར། ནང་མི་
འགྱུར་ནོར་བུ་དགའ་འཁྱིལ་ཡོད། ཕུ་ལ་གངས་རིས་བསྐོར་བའི་རི། གངས་ལ་སེང་གེས་བསྐོར་བའི་རི། སེང་ལ་
གཡུ་རལ་རྒྱས་པར་ཤོག འདབས་སུ་ཙན་དན་ནགས་ཀྱི་རི། ནགས་ལ་སྟག་མོ་འཁོར་བར་ཤོག སྟག་ལ་འཛུམ་
དྲུག་རྒྱས་པར་ཤོག མདའ་ལ་མཚོ་མོ་འཁྱིལ་བའི་ཆུ། ཆུ་ལ་ཉ་སྲམ་འཁོར་བའི་ཆུ། ཉ་སྲམ་རྐྱལ་རྩལ་རྒྱས་པར་
ཤོག སྤང་ལ་རྩྭ་རིགས་མང་པོ་སྐྱེས། གཡང་དཀར་ལུག་ཁྱུས་རོལ་བཞིན་དུ། ནམ་ཡང་ཤ་ཤེད་རྒྱས་པར་ཤོག །
ཆང་བཤད། གཡས་གསེར་སྐྱེམས་ནང་ནས་ཆང་སྣ་ཡོད། སྐྱེམས་འབར་ཚང་གི་འབྱུང་ཁུངས་བཤད་
པས་ན། ཡར་ཐབ་གསེར་ཐབ་ཁྲ་མོའི་ནང་། ཆེ་ཆུང་འཚམས་པའི་མེ་ཞིག་འབུད། ཟངས་དཀར་བཀྲ་ཤིས་ལུང་
རྒྱན་བཙུགས། དྭངས་ཤིང་གཙང་བའི་ཆུ་ཞིག་བླུགས། ཨ་ཡ་ནས་ཀྱི་ཕ་དང་གཅིག དར་ཡག་ནས་ཀྱི་མ་དང་
གཉིས། རྒྱ་སྨུག་ནས་ཀྱི་བང་མཛོད་གསུམ། སེང་ཁྲི་ནས་ཀྱི་སྡེ་པ་བཞི། སྨ་ར་ནས་ཀྱི་བླ་མ་ལྔ། ཁྲ་བོ་ནས་ཀྱི་
ཞང་པོ་དྲུག ནས་དཀར་ནས་ཀྱི་སྐྱ་བོ་བདུན། དམར་ཁྲ་ནས་ཀྱི་གྲ་བ་བརྒྱད། སྔོ་ཆུང་ནས་ཀྱི་རྒན་མ་དགུ ཁ་
ར་ནས་ཀྱི་གཡོག་མོ་བཅུ། ལོ་གསུམ་བཙོས་པའི་ལོ་ཆང་ཡིན། ཟླ་གསུམ་བཙོས་པའི་ཟླ་ཆང་ཡིན། ཆང་ཐེངས་
གསུམ་མཆོད་དང་རླུང་རྟ་དར། ཕ་ཡུལ་སྟོད་ཀྱི་བུར་དཀར་ཆང༌། མ་ཡུལ་སྨད་ཀྱི་བུར་སྨུག་ཆང་། ཚ་བ་རོང་གི་
རྒུན་འབྲུམ་ཆང་། རྫ་ཡུལ་རོང་གི་འབྲས་དཀར་ཆང་། ལོ་ལ་བཙོས་པའི་ལོ་ཆང་ཡོད། ལོ་ཆང་ལོ་ཡག་ཁམ་པ་
ཡོད། ཟླ་ལ་བཙོས་པའི་ཟླ་ཆང་ཡོད། ཟླ་ཆང་མངར་བསིལ་ལྡན་པ་ཡོད། ཞག་ལ་བཙོས་པའི་ཞག་ཆང་ཡོད།
ཞག་ཆང་ཞག་ལོ་མེ་འབར་ཡོད། ཉིན་ལ་བཙོས་པའི་ཉིན་ཆང་ཡོད། ཉིན་ཆང་བདུད་རྩི་ཟིལ་པ་ཡོད། དཀར་
ཡོལ་བཀྲ་ཤིས་རྟགས་བརྒྱད་ནང་། རི་མོ་རྒྱལ་སྲིད་སྣ་བདུན་ཡོད། སེང་གེའི་མར་གྱི་ཁ་རྒྱན་ཡོད། ཆང་ཐེངས་
གསུམ་མཆོད་དང་རླུང་རྟ་དར། ཕ་ཨ་ཁུ་རྣམས་ཀྱིས་རེ་རེ་མཆོད། རྟགས་དང་རྟེན་འབྲེག་འགྲིག་ལེ་ཡིན།
ལས་དང་སྨོན་ལམ་བཟང་ལེ་ཡིན། ཅི་བསམ་དོན་དེ་འགྲུབ་པར་ཤོག
5. གཡོན་དུང་སྐྱེམས་ནང་ནས་ཇ་སྣ་ཡོད། ཇ་འདིའི་འབྱུང་ཁུངས་བཤད་པས་ན། ཤར་རྒྱ་ནག་བཀྲ་
104



ཤིས་རི་བོ་ནས། ཚོང་དཔོན་ནོར་བུ་བཟང་པོ་གཅིག ལག་དོ་ཀརྨ་བཀྲ་ཤིས་གཉིས། རྒྱ་དྲེལ་མི་ཉག་འཚེར་མོ་
གསུམ། རྒྱ་ནག་པོའི་ཇ་གཡང་ལེན་པའི་དུས། ཉིན་རི་ཉིན་གྱི་ཤོག་དཀར་ང། ཉིན་སྲིབ་བར་གྱི་ཤོག་དམར་ཇ།
ཇ་རབ་ཇ་ཡི་རྒྱལ་པོ་དང༌། རྒྱ་ཇ་མེ་ཏོག་གཡང་འཛིན་གཅིག ཏིལ་འབྲུ་ཇ་ཡི་དཔོན་པོ་གཉིས། ཅང་ཤིས་ཇ་ཡི་
དཔའ་བོ་གསུམ། འབྲུ་དང་ཇ་ཡི་མ་བྱན་བཞི། ལྷ་ཇ་ཇ་ཡི་གཡོག་མོ་ལྔ། ཀོང་ཙེན་ཇ་ཡི་གཡོག་པོ་དྲུག རྫ་ཆུ་
བསིལ་མ་དེ་དང་བདུན། འབྲི་མར་སེར་པོ་དེ་དང་བརྒྱད། བྱང་ཚྭ་ཇ་ཡི་དགུ་དཀྲུག་བརྒྱབ། ཇ་ཐེངས་གསུམ་
མཆོད་དང་རླུང་རྟ་དར། རིག་པ་གསལ་ཞིང་དབང་པོ་རྣོ། ལྷ་བླ་མས་མཆོད་ན་ཆོས་སྒོ་ཡངས། གོང་དཔོན་
པོས་མཆོད་ན་ཁྲིམས་སྒོ་ཡངས། ཕ་ཨ་ཁུས་མཆོད་ན་གཏམ་སྒོ་ཡངས། མ་སྲུ་མོས་མཆོད་ན་གནས་སྒོ་ཡངས།
བུ་ཚ་བོས་མཆོད་ན་དགྲ་འགོ་ནོན། དམན་བུ་མོས་མཆོད་ན་བག་འགྲོ་ཐོན། ཆུང་བྱིས་པས་མཆོད་ན་རྩེད་མོ་
འཕེལ། དུང་སྐྱེམས་ནང་ནས་འོ་འདྲེན་ཡོད། སེང་གེ་དཀར་མོའི་འོ་མ་གཅིག གཡུ་འབྲུག་སྔོན་མོའི་འོ་མ་
གཉིས། རྒྱ་ཚ་བ་མོའི་འོ་མ་གསུམ། མ་ཧེ་ཁ་དཀར་འོ་མ་བཞི། ཟལ་ཆུང་འབྲི་ཡི་འོ་མ་ལྔ། ཁྱུང་དཀར་མཛོ་
མོའི་འོ་མ་དྲུག འདོད་འཇོ་བ་ཡི་འོ་མ་བདུན། གཡང་དཀར་ལུག་གི་འོ་མ་བརྒྱད། ཚེ་ཚེ་ར་ཡི་འོ་མ་དགུ། འོ་
སྣ་དགུ་འཛོམས་འདི་རུ་ཡོད། ཐེངས་གསུམ་མཆོད་ན་རླུང་རྟ་དར། གཟུགས་གཞིར་ཕན་ཞིང་དྲི་ཁ་ཆེ། བཅུད་
ལྡན་རིགས་ཀྱི་འོ་རིགས་ཡིན། འོ་རིགས་ནང་གི་ནང་སྙིང་ཡིན། མཆོད་ན་གཟུགས་གཞི་ཀུན་ལ་འཕྲོད། ཀུན་
དང་མཐུན་པའི་སྨོན་ལམ་ཡོད། །
ཁ་བཏགས་ཀྱི་བཤད་པ། ང་ལག་ནང་བཟུང་བའི་དར་དཀར་འདི། སྟེང་ལྷ་མོ་གསུམ་གྱིས་བཀལ་ལེ་
ཡིན། བར་བུ་མོ་གསུམ་གྱིས་བསྒྲིམས་ལེ་ཡིན། འོག་ཀླུ་མོ་གསུམ་གྱིས་བཏགས་ལེ་ཡིན། དར་འགོ་བཀྲ་ཤིས་
རྟགས་བརྒྱད་ཡོད། དར་དཀྱིལ་རྒྱལ་སྲིད་སྣ་བདུན་ཡོད། དར་མཐར་མུ་ཏིག་ཁྲ་ཐིག་ཡོད། བྱུང་བ་ནག་པོ་རྒྱ་
ནས་བྱུང་། དར་བ་དབུ་ནག་བོད་ལ་དར། ཚོང་དཔོན་ནོར་བུ་བཟང་པོས་ཉོས། ལག་དོ་ཀརྨ་བཀྲ་ཤིས་ཀྱིས།
རྒྱ་དྲེལ་མི་ཉག་འཚེར་མོར་བཀལ། ཆུ་ལ་ཆུ་རིན་མ་སྤྲད་དར། ཟམ་ལ་ཟམ་རིན་མ་སྤྲད་དར། ལ་ཁར་ལ་རྩེ་མ་
གསོལ་དར། ལྷ་བླ་མར་མཇལ་དར་མ་ཕུལ་དར། གོང་དཔོན་པོར་ཁྲིམས་དར་མ་ཕུལ་དར། དར་དཀར་པོ་དྲི་
མ་མེད་པ་འདི། ཡར་གཡུག་ཨ་སྔོན་གནམ་ལ་གཡུག གནམ་འཁོར་ལོ་རྩིབས་བརྒྱད་གུར་ཞིག་ཕུག མར་
གཡུག་དོག་མོ་ས་ལ་གཡུག ས་པདྨ་འདབ་བརྒྱད་གདན་ཞིག་བཏིང༌། ཁྲི་ཐོག་བརྩེགས་པའི་གདན་སྟེང་ནས།
ཕྱིང་པ་དཀར་པོའི་གདན་ཞིག་བཏིང་། ཕྱི་མི་འགྱུར་རྒྱ་ནག་ལྕགས་རི་ཡོད། ནང་མི་འགྱུར་གཡུང་དྲུང་ལག་སྦྲེལ་
ཡོད། སྟེང་མི་འགྱུར་མིའུ་གདུང་དྲུག་ཡོད། དར་དཀར་པོ་ཨ་ཤེ་ཁ་བཏགས་འདི། བུ་བུ་མོ་གཉིས་ཀྱི་མགུལ་ལ་
སྒྲོན། དར་མདུད་རིན་ཆེན་སྤུངས་པ་འདི། དང་པོ་མདུད་པ་མདུད་ལེ་ཡིན། ལྷ་ཚངས་པ་དཀར་པོའི་མདུད་
པ་ཡིན། གཉིས་པ་མདུད་པ་མདུད་ལེ་དེ། གཉེན་སྐུ་ལྷས་མདུད་པ་མདུད་ལེ་ཡིན། གསུམ་པ་མདུད་པ་མདུད་
ལེ་དེ། འོག་ཀླུ་ཆེན་གཙུག་ན་རིན་ཆེན་མདུད། འགྱུར་མེད་རྡོ་རྗེའི་མདུད། ཚོང་དཔོན་གཡང་གི་མདུད། ཁ་
མཚར་གཏམ་གྱི་མདུད། རྩེད་མོའི་དགོད་ཀྱི་མདུད། བཤད་པ་དབྱངས་ཀྱི་མདུད། ཤ་ཟ་མར་གྱི་མདུད། ཆང་
105



འཐུང་བཅུད་ཀྱི་མདུད། རྡོ་རྗེ་ཚེའི་མདུད། ཚེ་སྲོག་བྲག་ལས་སྲ་བར་ཤོག ཚེ་ཉི་ཟླ་དང་མཉམ་པར་ཤོག ངང་
རྒྱུད་ཆུ་ལས་རིང་བར་ཤོག ཆུ་བཞིན་ལོངས་སུ་སྤྱོད་པར་ཤོག ལོངས་སྤྱོད་ཅི་དགར་རོལ་བར་ཤོག རོལ་མཁན་
དགའ་སྐྱིད་འཛོམས་པར་ཤོག དགའ་སྐྱིད་ལྷ་དང་མཉམ་པར་ཤོག དངོས་གྲུབ་ས་གཞིར་ཁྱབ་པར་ཤོག ས་
གཞི་གང་འདོད་འབྱུང་བར་ཤོག གང་འདོད་དེ་བསམ་འགྲུབ་པར་ཤོག
6. ཧོར་འཕར་སྣ་ཁ་གསུམ་གྱི་མཚོན་དོན་ནི་རིགས་གསུམ་མགོན་པོ་ཡིན། མདའ་ལྟོང་ཁ་མཚལ་དམར་
ལྔ་ལྡན། སྟོང་སྐུད་ཚོས་སྣ་ལྔ་ལྡན་དགོས། མདར་དར་ཚིག་གསུམ་དགོས། མགར་བས་མ་རྡུང་མདེའུ་དགོས།
བྱ་ལས་མ་བཀོག་སྒྲོག་དགོས། མགོ་ལ་གཡུ་འབུལ་དགོས། མེ་ལོང་ཚང་དགོས། དེ་ཚང་ན་རྩིས་ལེན་སྲོལ་ཡོད།
དེ་མེད་ན་རྩིས་ལེན་སྲོལ་མེད། ཁ་བཏགས་ཤིག་བཏང་ནས་རྩིས་ལེན་རོགས། དང་པོ་སོག་ཞྭ་ལེན་དགོས།
གཉིས་པ་རྣ་ལུང་བྱུ་རུ་སུམ་བརྩེགས་འཛོམས་དགོས། སྐེ་ལ་བཏགས་པའི་གའུ་འཛོམས་དགོས། གཟི་འགེལ་སྐེ་
ཐག་འཛོམས་དགོས། དེ་ཚང་ན་མི་ཕན་པར་སྟོད་ལ་འབུ་རས་སྟོད་ཐུང་འཛོམས་དགོས། གོས་ཆེན་པགས་
ཚགས་འཛོམས་དགོས། འབུ་རས་གོས་ཐུང་འཛོམས་དགོས། ཤུར་རྩི་རྒྱ་ལྷམ་འཛོམས་དགོས། ལྷམ་སྒྲོག་ག་ཟི་
སྒོར་སྒོར་འཛོམས་དགོས། སྐེད་ལ་རྒྱ་ཁྲ་སྐེ་རག་འཛོམས་དགོས། སྟོད་ལ་རྒྱ་གར་གའུ་འཛོམས་དགོས། དེ་
དག་ཐམས་ཅད་འཛོམས་ན་གཞི་ནས་རྟགས་རྟེན་འབྲེལ་དང་ལས་དང་སྨོན་ལམ་འདེབས་ཀྱི་ཡོད། གལ་སྲིད་མ་
ཚང་ན་ཁ་བཏགས་རེ་བཏང་ནས་དེའི་ཚབ་ཏུ་སྤྱོད་གཏོང་དགོས་ཀྱི་ཡོད། །
7. ཚིག་རེ་གཅིག་རེ་གཉིས་སྨོན་ལམ་བཏབ། ཚིག་འབྲུ་རེ་གཉིས་སྨོན་ལམ་བཏབ་པའི་དུས་ལ་བབས།
ཡ་ད་དེ་རིང་ཕུ་འཛོམས་ཕུ་རུ་འཛོམས། ཕུ་གངས་རི་འདྲ་ལེ་ཕ་ཁུ་འཛོམས། མདའ་འཛོམས་མདའ་རུ་
འཛོམས། མདའ་གཡུ་མཚོ་འདྲ་ལེ་གནས་སུ་འཛོམས། རང་གི་སྨོན་ལམ་ཚིག་གསུམ་བཏབ། མང་པོ་མ་དེ་
ཕར་བཞག ཉུང་ཉུང་མ་དེ་ཚུར་བསྡུ། དཀྱིལ་འཁོར་གཅིག་གི་ལྷ། བུམ་པའི་གཅིག་གི་རྫས་རེད། ཤ་གཅིག་
ལས་བཅད་པའི་ཏིག་ཁ། ཤིང་གཅིག་ལས་ལེན་པའི་སྟ་ཁམ། ག་དང་ག་ན་བྱས་ནས་གཅིག་པ་རེད། ཡར་ནང་
ཚང་གི་བུ་མོ་སྟེར་ས་མེད་པ་ཡིན་གྱི་མ་རེད། ཕིར་ནང་ཚང་གི་བུ་མོ་སློང་ས་མེད་པ་ཡིན་གྱི་མ་རེད། གླིང་གེ་
འབྲུག་གཉིས་ཀྱི་བཞག་པ། འཇང་རྒན་ཨ་པོའི་གསུང་སྟངས། ཉིན་མོ་བརྒྱ་ལ་ཆུ་ཚོད་གཅིག དེ་རིང་སྐར་མ་
བཟང་། དེར་ལ་བརྟེན་པའི་སྨོན་ལམ་ཚིག་གསུམ་འདེབས། ཨ་ན་ཆགས་པའི་ས། ཨ་དཀར་ཆགས་པའི་རྡོ།
སྤང་ཞྭ་ལུ་བཀོད་པའི་གདན། ལྷ་གེ་ས་པདྨའི་གདན་ཐོག་ཏུ་འཁོད་ནས་ཁ་ག་སྒྱུར་དེ་ཉི་མ་ཤར་དགོས། ལུས་ག་
སྒྱུར་དེ་ཟླ་བ་ཚེས་དགོས། རྒྱབ་རི་བྲག་ལ་བརྟེན་ནས་བྲག་དཀར་འདྲ་བའི་སྲ་བརྟན་ཡོང་དགོས། མདུན་རེ་
སྤང་ལ་བརྟེན་ནས་སྤང་མེ་ཏོག་འདྲ་བའི་མཛེས་འཆོས་ཡོང་དགོས། རྒྱགས་མེད་ཚང་གིས་བཙལ་ས་ཡོང་དགོས།
མེ་དར་ཚང་གིས་མེ་སློང་ས་ཡོང་དགོས། རྒྱབ་རི་བོ་འདྲ་ལེ་གཅོད་རྒྱུ་ཡོང་དགོས། མདུན་རྒྱ་མཚོ་འདྲ་ལེ་བཅུད་
རྒྱུ་ཡོང་དགོས། བཅུད་ནས་ཟད་རྒྱུ་མི་ཡོང་དགོས། རྒྱ་ཡར་འགྲོའི་གསེར་སྒ་བབ་ས་ཡོང་དགོས། སྟོང་ཚུར་འོང་
གི་དངུལ་སྒ་བབ་ས་ཡོང་དགོས། སྟེང་ལ་མེ་དགྲ་མ་ཡོང་དགོས། འོག་ཏུ་ཆུ་དགྲ་མ་ཡོང་དགོས། ལུས་ལ་ན་ཚ་
106



མ་ཡོང་དགོས། སེམས་ལ་སྡུག་བསྔལ་མ་ཡོང་དགོས། ཁ་གར་སྒྱུར་ཉི་མ་ཤར། ལུས་གར་སྒྱུར་ཟླ་བ་ཚེས།
རྟགས་དང་རྟེན་འབྲེལ་བཟང་བར་ཤོག ལས་དང་སྨོན་ལམ་འགྲུབ་པར་ཤོག་
8. ཁང་པ་རྙིང་པར་ལོགས་བྲིས་རྒྱག་མི་དགོས། ཉེ་བ་རྙིང་པར་ཉེ་བཤད་གསར་པ་བྱེད་མི་དགོས།
དཀྱིལ་འཁོར་གཅིག་གི་ལྷ། བུམ་པའི་གཅིག་གི་རྫས། དེ་རིང་དེར་ལྟ་བར་ཡོང་བ་ཡིན། མང་པོ་མ་དེ་ཕར་
བཞག ཉུང་ཉུང་མ་དེ་ཚུར་བསྡུ། གཏམ་ཐག་ཐུང་ན་ཉན་བདེ། ཡོབ་ཐག་ཐུང་ན་བཞོན་བདེ། ཁང་པ་གྲུ་
བཞི་དེ་ལྷ་ཁང་གྲུ་བཞི། ནང་ལ་ཕ་མ་བུ་སྲིང་དེ་ལྷ་དང་ལྷ་མོ། བང་བ་ལ་གནམ་ས་བང་མཛོད། སྐས་ཐེམ་ལ་
ཆོས་འཁོར་བཅུ་གསུམ། ཆོས་ས་ལམ་འཕེར་བའི་བཀྲ་ཤིས་ཤོག སྒོ་ཕྱི་མ་ནང་མ་བར་མ་གསུམ། སྒོ་གཡས་རེ་
ཕྱེ་ནས་བཀྲ་རེ་ཤིས། གཡོན་རེ་ཕྱེ་ནས་དོན་རེ་འགྲུབ། ཀ་གདན་ལ་ཤེལ་གྱི་མཆོད་རྟེན། ཀ་བ་དཔག་བསམ་
ལྗོན་ཤིང་། ཀ་ལོ་ལ་ཡིད་བཞིན་ནོར་བུ། ཕར་གཏོང་གདུང་མ་གསེར། ཚུར་གཏོང་གདུང་མ་དངུལ། ཆུ་ར་ལྷོ་
རུ་བཙུགས་པ་དེ་ལྷོ་གཡུ་འབྲུག་སྔོན་པོ་ཆགས་སྟངས། རང་འཐག་བྱང་ལ་བཙུགས་པ་དེ་བྱང་རུལ་སྦལ་རྒྱ་བོ་
ཆགས་སྟངས། ཡར་ཐབ་གསེར་ཐབ་ཁྲ་མོ། ཟངས་དཀར་གྱི་ལུང་བཞི་ཡོད་པ་འཛོམས་དགོས། ཇ་ལ་རྒྱ་ཇ་མེ་
ཏོག་གཡང་འཛིན་འཛོམས་དགོས། བྱང་ལ་ཡོད་པའི་བྱང་ཚྭ་བང་སྒོ་ཧྲིག་སེ་འཛོམས་དགོས། བོད་ལ་ཡོད་པའི་
འབྲི་ཨ་ཟལ་བརྒྱ་ཡི་མར་དཀར་འཛོམས་དགོས། ཇ་འོད་ཟེར་རྒྱུན་མི་ཆད་དགོས། བར་ཐབ་དུང་ཐབ་ཁྲ་མོའི་
ནང་ཆང་སྐྱེམས་འབར་གྱི་རྒྱུན་མི་ཆད་དགོས། ཕིར་ཐབ་དངུལ་ཐབ་ཁྲ་མོའི་ནང་དཀར་འོ་མའི་རྒྱུན་མི་ཆད་
དགོས། ཁ་ག་སྒྱུར་ལ་ཉི་མ་ཤར་དགོས། ལུས་གར་སྒྱུར་ལ་ཟླ་བ་ཚེས་དགོས། བཤད་ས་དང་བཤད་ཡུལ་གོ་བ་
མ་འཆུག་དགོས། གོ་ལ་བླངས་ནས་དོན་ལ་བབས་པར་ཤོག དོན་ལ་སྨིན་ནས་འབྲས་བུ་བཏགས་པར་ཤོག །
9. ཡ་དེ་རིང་དར་དཀར་པོ་བྱུང་ས་ཕྲན་ཙམ་ཞུ། དར་དཀར་པོ་བྱུང་ས་རྒྱ་ནས་བྱུང་། རྒྱའི་བུ་མོ་སྤུན་
བདུན་གྱི་ལག་ནས་བྱུང་། དར་བཀལ་མི་དེ་སུ་ཡིས་མ་ཤེས་ན། ཁ་མཚར་ཀླུ་མོ་མཚོ། དར་བཏགས་མི་དེ་སུ་
ཡིས་མ་ཤེས་ན། རྒྱ་བཟའ་ཨ་ཀོང་ཇོ། ཚོང་དཔོན་ནོར་བུས་བཟང་པོ་ཉོས་ནས་ལག་དོ་ཀརྨ་བཀྲ་ཤིས་ཀྱིས་རྒྱ་
དྲེལ་མི་ཉག་འཚེར་མོར་བཀལ། གྲུ་ཆེན་པོར་གླ་ཆ་མི་དགོས་པའི་དར། ཟམ་ཆེན་པོར་ཟམ་གླ་མི་དགོས་པའི་
དར། བོད་ཡུལ་ཡུལ་དུ་སླེབས་ནས་དར་དཀར་པོ་དམར་པོ་སེར་པོ་གསུམ། སེར་པོ་མི་བཏགས་ཐོབ་ཐང་ཆེ།
དམར་པོ་མི་བཏགས་ཚོས་ཀ་གསལ། དཀར་པོ་བཏགས་ནས་རྟེན་འབྲེལ་འགྲིག དར་ལ་གཡུག་ཨ་སྔོན་གནམ་
ལ་གཡུག ཨ་སྔོན་གནས་གྱིས་དར་སྣེ་མི་ལེན་ཀྱང༌། ལྷ་ཆེན་ཚངས་པ་དཀར་པོའི་མཇལ་དར་ཡིན། དར་ཕར་
གཡུག་དེ་རྡོ་རྗེ་བྲག་ལ་དབྱུག རྡོ་རྗེ་བྲག་གིས་དར་སྣེ་མི་ལེན་ཀྱང་། གཉན་ཆེན་སྐུ་ལྷ་གེ་མཛོད་ཀྱི་མཇལ་དར་
ཡིན། དར་མ་གཡུག་གཙང་ཆབ་ཆུ་ལ་གཡུག གཙང་ཆབ་ཆུ་ཡིས་དར་སྣ་མི་ལེན་ཀྱང་། ཀླུ་ཆེན་གཙུག་ནག་
རིན་ཆེན་གྱི་མཇལ་དར་ཡིན། བྲག་སྐམ་པོ་ལ་ཆུ་ཕུགས་རྡོལ། ཆུ་བོ་ཡར་ཀླུང་གཙང་པོ་མཉམ། ཤིང་སྐམ་པོ་ལ་
ཡན་ལག་རྒྱས་ནས། ཡན་ལག་དགུང་དང་མཉམ། ཁ་གར་སྒྱུར་ལ་ཉི་མ་ཤར་དགོས། ལུས་གར་སྒྱུར་ལ་ཟླ་བ་
ཚེས་དགོས། རྒྱབ་རི་བྲག་ལ་བརྟེན་ནས་བྲག་དཀར་འདྲ་བའི་སྲ་པོ་ཡོང་དགོས། མདུན་རི་སྤང་ལ་བརྟེན་ནས་
107



སྤང་མེ་ཏོག་འདྲ་ལེ་མཛེས་འཆོས་ཡོང་དགོས། དར་དཀར་ཁྱོད་ལ་བཏགས་ནས་བུ་མོ་ཁྱོད་ལ་རྟེན་འབྲེལ་འགྲིག་
དགོས། ཁྱེད་རང་ཚེ་སྲོག་བྲག་ལས་སྲ་བར་ཤོག བྲག་རྡོ་རྗེ་འདྲ་བའི་ཚེ་སྲོག་བརྟན་པར་ཤོག ཁྱེད་རང་མི་ཚེ་ཆུ་
ལས་རིང་བར་ཤོག ཆུ་སྔོན་མོ་འདྲ་བའི་ཚེ་རིང་ཡོང་བར་ཤོག ཁྱེད་རང་ག་སྡོད་ས་ལ་བཀྲ་ཤིས་པར་ཤོག བཀྲ་
ཤིས་ནམ་མཁས་གང་བར་ཤོག ནམ་མཁའ་གང་ཁྱབ་བཀྲ་ཤིས་འབྱུང་བར་ཤོག སྨོན་ལམ་ས་གཞིར་ཁྱབ་པར་
ཤོག ས་གཞི་ཡོངས་སུ་བདེ་སྐྱིད་འབྱུང་བར་ཤོག ཁྱེད་རང་ག་ཕྱིན་ས་ལ་ལམ་འགྲོ་རྒྱུག་པར་ཤོག ལམ་འགྲོ་
རྒྱུག་ནས་ཁམས་དང་མཐུན་པར་ཤོག
1:10. ཤོད་སྲོལ་གཞན་ཞིག དེ་རིང་གནམ་ལ་སྐར་མ་ཡག དེ་རིང་ས་ལ་དུས་ཚོད་བཟང༌། བཟང་
གསུམ་ཆེན་པོ་རྟེན་འབྲེལ་འགྲིག གཟའ་སྐར་འཕྲོད་སྦྱོར་བཟང་། གནམ་སྐར་བསྟན་པ་དར། བར་སྐར་ཉི་མ་
བཟང༌། ཉི་མ་གླིང་བཞིར་ཁྱབ། ལྷོ་སྤྲིན་སྒོ་མོ་ཕྱེ། ཡུལ་ཕྱོགས་སྨུག་པ་དྭངས། ཨ་ཀ་ཆགས་པའི་ས། སྤང་ཞ་
ལུ་བཀོད་པའི་གདན། མཛེས་མེ་ཏོག་ཤར་བའི་རྒྱན། སྟེང་མི་འགྱུར་ཁྲི་གདུག་ཉི་མ། འོག་མི་འགྱུར་རིན་ཆེན་
སྣ་ལྔ། བཞུགས་ཁྲི་བཀོད་ནས་སྐྱབས་དཀོན་མཆོག་གསུམ་པོ་དེ་གོང་དུ་བཞུགས་ནས། ཡི་དམ་ལྷ་ཡི་རྒྱབ་ནས་
བརྟེན། ཆོས་སྐྱོང་སྲུང་མ་དེ་མདུན་ནས་བསུས། དགྲ་ལྷ་ཡུལ་ལྷ་རྣམས་ཀྱིས་མགོན་སྐྱབས་མཛད་ནས།
དཀར་རི་ཡི་ཉི་མ་ཤར་འདྲ། ངོ་ཤར་དུ་ཟླ་བ་ཚེས་འདྲ། ཁྲི་བཀྲ་ཤིས་སྨེ་དྲུག ཆོས་ལ་མ་ཎི་འབྲུ་དྲུག བོད་ལ་
མིའུ་གདུང་དྲུག ས་ལ་ལོ་ཏོག་འབྲུ་དྲུག ཁམས་གསུམ་འཁོར་བ་རིགས་དྲུག རིགས་དྲུག་ཚང་མ་བདེ་བ།
བདེ་ནས་ཉིན་མོ་བདེ་ལེགས། མཚན་མོ་ལའང་བདེ་ལེགས་སུ་གྱུར་ཅིག་གུ། །
11. གནམ་སྐར་བསྟན་པ་དར། བར་སྐར་དུས་ཚོད་བཟང༌། བཟང་གསུམ་རྟེན་འབྲེལ་ཆེན་པོ་ལགས།
རི་བོ་འདྲ་བའི་སྒྱེད་པུ་བཙུགས། དམར་ནག་འདྲ་བའི་མེ་ཞིག་འབུད། མཚོ་ཆེན་འདུས་པའི་ཟངས་གཅིག་
བཙུགས། ཟིལ་པ་མིན་པའི་ཆུ་ཞིག་བླུགས། ཇ་འོད་ཟེར་མཚོ་ལ་བཏབ་པའི་དུས། བྱ་རྨ་བྱ་ཐང་ལ་བབས་པ་
འདྲ། བྱང་ཚྭ་སེར་པོ་བཏབ་པའི་དུས། བྱ་ངང་པ་མཚོ་ལ་བབས་པ་འདྲ། མར་དཀར་པུ་ལུ་འཕེན་པའི་དུས།
མཚོ་ལ་དར་དཀར་ཆགས་པ་འདྲ། ཇ་ལ་དཀྲུག་དཀྲུག་གཏོང་བའི་དུས། གནམ་ལ་གཡུ་འབྲུག་གྲགས་པ་འདྲ།
ད་ཡར་མཆོད་ལན་གསུམ་དཀོན་མཆོག་གསུམ་ལ་མཆོད། མར་མཆོད་ལན་གསུམ་སྟེང་ཕྱོགས་ལྷ་ལ་མཆོད། །
12. དར་བཤད། དར་དཀར་པོ་འབྱུང་ས་གང་ནས་བྱུང་། དར་དཀར་པོ་འབྱུང་ས་རྒྱ་ནས་བྱུང་། རྒྱའི་
བུ་མོ་སྤུན་བདུན་གྱི་ལག་ནས་བྱུང་། གསེར་སེར་པོ་མེད་ན་མི་ཁུག དངུལ་དཀར་པོ་མེད་ན་མི་ལོན། དྲེལ་སྨུག་
ཆུང་མེད་ན་མི་འགྲོ སེར་པོ་གསེར་དང་མཉམ་བཀྱག དཀར་པོ་དངུལ་དང་དགུ་སྐོར། དར་འདབ་མི་ཁ་ཚ་ཀླུ་
མོ། འཁལ་མི་ཚོང་དཔོན་ཕུན་ཚོགས། བཏགས་མི་རྒྱལ་སྲས་ཨ་ཀུབ་འཇམ། མ་རྗེ་བཙུན་སྒྲོལ་མའི་སྤྲུལ་པ།
དར་སྟོད་ལ་སངས་རྒྱས་སྟོང་སྐུད། དར་སྐེད་ལ་བཀྲ་ཤིས་རྟགས་བརྒྱད། དར་མཐའ་ལ་རྒྱ་ནག་ལྕགས་རི།
དར་བུ་མོ་ཁྱེད་ཀྱི་སྐེ་ལ་གཡོག མི་ཚེ་བྲག་ལས་སྲ། མི་ཚེ་ཆུ་ལས་རིང་བར་ཤོག །
13. དར་དཀར་ཉིན་མོ་བདེ་ལེགས་འདི། དར་འདི་གང་བྱུང་བཤད་པ་ན། མེ་དང་ཆུ་དང་རླུང་དང་
108



བཅས། འབྱུང་བ་ལྔ་ཡི་རྒྱུད་ནས་བཏགས། ལྷ་ལུག་དཀར་པོའི་སྐེ་ཡི་བལ། གཉན་ལུག་དམར་པོའི་སྐེ་ཡི་བལ།
ལྷ་ལུག་སྔོན་པོའི་ཨོག་མའི་བལ། གཉན་ལུག་དམར་པོའི་སྐེ་ཡི་བལ། བལ་དེ་དག་ལྷ་མཛོད་ནང་དུ་སྤུངས། རི་
བོ་རྩེ་ལ་སྤུངས་པའི་དུས། གངས་རིས་རི་བོར་གཡོགས་པ་འདྲ། ལྷ་རིའི་སྟེང་དུ་སྤུངས་པའི་དུས། གངས་རི་རི་
བོར་གཡོགས་པ་འདྲ། ལྷ་རིའི་སྟེང་དུ་སྤུངས་པའི་དུས། ཕྱེ་མར་ས་གཞི་བཤམས་པ་འདྲ། མ་དང་མཁའ་འགྲོ་
རྣམས་ཀྱིས་བཀལ། གནམ་ལ་ཕྲ་སྦོམ་ཡོད་ལེ་མིན། དར་ལ་ཀོང་འབུར་དེ་བས་མེད། འོག་ཀླུ་མོ་རྣམས་ཀྱིས་
བཏགས་པ་རེད། འབྱུང་ལྔ་འཕྲུལ་གྱིས་བཏགས་པའི་དར། ཞེང་ཚད་རྒྱ་མཚོའི་མཚོ་ལ་ཁེབས། རིང་ཐུང་
འཛམ་བུ་གླིང་ལ་ཁེབས། དར་གོས་ཁ་འཛར་ཤིག་ཤིག་དེ། གོང་མ་ལྷ་ཡི་ཆ་ལུགས་རེད། ལྷ་གོང་མ་དབུ་སྐྲ་ཤིག་
སེ་ཤིག ནམ་མཁའི་སྤྲིན་ཚོགས་ཤིག་སེ་ཤིག བར་སྣང་སྦྲང་ཆར་ཤིག་སེ་ཤིག ཚོས་གཞི་སྣ་ཚོགས་ཡོད་པ་དེ།
ཕྱོགས་བཞི་མཚམས་བརྒྱད་གཡོ་བ་ཡིན། དར་དེ་གཞན་དང་འདྲ་ལེ་མིན། བླ་མའི་གདོང་དར་ཤིག་སེ་ཤིག སྐུ་
ཆིངས་ཁ་འཛར་ཤིག་སེ་ཤིག གོང་དཔོན་པོའི་ལ་ཐོད་ཤིག་སེ་ཤིག སྐུ་མ་གཤམ་རྩྭ་ལོ་ཤིག་སེ་ཤིག བཀྲ་ཤིས་
པའི་རི་བོ་ཤིག་སེ་ཤིག དགོས་ཐག་ཆོད་དར་དེ་བོད་ལ་མཁོ། ལྷ་བླ་མ་མཇལ་ཉིན་དར་ཞིག་དགོས། ཆོས་བྱིན་
རླབས་བྱུང་ཉིན་བསོད་ནམས་ཆེ། གོང་དཔོན་པོ་མཇལ་ཉིན་དར་ཞིག་དགོས། དར་ཕུལ་ནས་ཁ་དམ་ཁ་སྒོ་ཕྱེ།
གོང་དཔོན་པོའི་ངོ་སོ་དར་གྱིས་བསྟོད། ལས་བདེན་འཛིན་ཁྲིམས་ལུགས་དར་དང་འདྲ། ངོ་ཤེས་སེ་གཉིས་ཀ་
དྲང་ལེ་ཡོང་། སྟག་ཤར་བར་དཔའ་བོ་དཔའ་དར་དགོས། དཔའ་གཏང་མ་དགུང་ལ་གྲགས་ཉིན་མོ། དར་
དཀར་པོར་བརྒྱ་སྡེའི་མིག་གིས་བལྟ། ཁྲ་ཆིལ་ལེར་དགྲ་ལྷ་འཁོར་བའི་དར། ཕ་ཨ་ཁུའི་གཏམ་སྒོ་དར་གྱིས་ཕྱེ།
ཇུས་ཡག་ཉེས་བཀོད་ཉིན་དར་ཞིག་དགོས། མ་སྲུ་མོའི་ཟས་སྒོ་དར་གྱིས་ཕྱེ། ཕྱུག་དངོས་སྒྲུབ་ཞུ་ཉིན་དར་ཞིག་
དགོས། རྟ་མགྱོགས་པ་རྒྱུག་ཉིན་དར་ཞིག་དགོས། མགྱོགས་དར་ལོན་ཉིན་དར་གྱིས་བརྒྱན། དམན་བུ་མོ་
གནས་ལམ་ལེན་ཉིན་མོ། དར་དཀར་པོ་མེད་ན་འགྲིག་ཐབས་མེད། དམན་བུ་མོ་གནས་ས་ཟིན་པ་དང་། རྒྱུ་
ཟས་ནོར་ལོངས་སྤྱོད་འཛོམས་པ་དང་། ཕུགས་མི་ཚེ་སྐྱིད་ལ་འཁྱོལ་བ་དང་། དར་བཀྲ་ཤིས་སྨོན་ལམ་བརྒྱུད་
ནས་འབུལ། དུས་དེ་རིང་དཀར་པོའི་དར་ཡུག་འདི། སྟེང་ལྷ་དང་བླ་མའི་དབུ་ལ་འབུལ། བར་མགོ་ནག་མི་ཡི་
སྐེད་ལ་འབུལ། དམན་བུ་མོ་ན་ཆུང་ཁྱེད་ལ་འབུལ། ལྷ་བླ་མ་རྣམས་ཀྱིས་བྱིན་རླབས་ཡོད། མ་མཁའ་འགྲོ་
རྣམས་ཀྱིས་གདོང་གྲོགས་ཡོད། ཕ་ཁུ་རྣམས་ཀྱིས་སྐྱོབ་རོགས་ཡོད། མ་སྲུ་རྣམས་ཀྱིས་རྒྱབ་རྟེན་ཡོད། དར་
འདི་ཁྱབ་པའི་ས་གཞིའི་སྟེང་། ཐམས་ཅད་བཀྲ་ཤིས་དོན་འགྲུབ་ཤོག །
14. འཇིག་རྟེན་སྲིད་པ་ཆགས་ལུགས་ལ། ཞིང་མེད་ནམ་མཁའ་སྟོང་པ་ལ་རླུང་གི་རྡོ་རྗེ་རྒྱ་གྲམ་ཆགས།
རླུང་ཐོག་མ་མེ་ལ་ཆགས། མེ་ཐོག་མ་ཆུ་ལ་ཆགས། ཆུའི་ལྦུ་བའི་ཐོག་ལ་དབང་ཆེན་ས་གཞི་ས་ཐོག་ཆགས། ས་
གཞིའི་སྟེང་དུ་མཚོ་གཅིག་ཆགས། མཚོ་ཡི་སྟེང་ལ་ཤིང་གཅིག་འཁྲུངས། ཤིང་དེ་ཐོག་སྟེང་ལ་བྱ་ཞིག་བབས།
ཕུ་ནས་གསེར་བྱ་སེར་པོ་བབས། སྲིད་པ་ཨ་ཡོད་ཨ་ཡོད་ཟེར། མདའ་ནས་གཡུ་བྱ་སྔོན་པོ་བབས། སྲིད་པ་མེད་
རེད་མེད་རེད་ཟེར། དེ་ཡོད་མེད་བར་ལ་ཚང་ཞིག་ཆགས། སྒོ་ང་དྲུག་གསུམ་བཅོ་བརྒྱད་བཞག དུང་སྒོང་སྤུན་
109



གསུམ་སྟེང་ལ་འཕུར། སྟེང་ལྷ་ཡུལ་ཆགས་པའི་གཞི་མ། གསེར་སྒོང་སྤུན་གསུམ་བར་ལ་འགྲིལ། བར་གནས་
ཡུལ་ཆགས་པའི་གཞི་མ། གཡུ་སྒོང་སྤུན་གསུམ་འོག་ཏུ་འགྲིལ། འོག་ཀླུ་ཡུལ་ཆགས་པའི་གཞི་མ། སྒོང་དྲུག་
བོད་ཀྱི་རི་ལ་འགྲིལ། རི་གནས་ཡུལ་ཆགས་པའི་གཞི་མ་ཡིན། སྲིད་པ་མ་དང་མོ་ལ་ཆགས། སྲིད་པ་རྡོ་དང་ས་
གཞིར་ཆགས། སྲིད་པ་མཐའ་དང་རི་ལ་ཆགས། སློབ་ཆོས་དང་པོ་འབྱུང་ཁུངས། མི་ཆོས་སྐྱེ་བོ་འགྲོ་ལུགས།
གནམ་ལ་ཉི་ཟླ་སྐར་གསུམ། བར་ལ་འཇའ་ཚོན་སྣ་ལྔ། ས་ལ་རྩི་ཤིང་ལོ་ཏོག ས་ཐོག་ལ་ཀ་བ་བརྟེན། ཀ་ཐོག་
ལ་གདུང་མ་བཞག གདུང་ཐོག་ལ་ཁང་པ་བཟོས་ནས། ད་བོད་འཛམ་བུའི་གླིང་གི་ལྟེ་བ་ནས། རྒྱ་གར་རྡོ་རྗེ་
གདན། ལྷོ་འཛམ་བུའི་གླིང་གི་སྲོག་ཤིང༌། ནུབ་ཕྱོགས་ཨུ་རྒྱན་གྱི་ཡུལ་ལ། གྲོང་ཁྱེར་ཡུལ་ཕྲན་དགུ་བརྒྱ། གླིང་
ཕྲན་བཅུ་གཉིས། རྒྱ་ནག་ལ་ཞིང་ཆེན་བཅོ་བརྒྱད། བོད་ཡུལ་ཁྲི་སྐོར་བཅུ་གཉིས། ཁ་ཆེ་སྡེ་ཁག་བཅུ་དྲུག
སོག་པོ་སྟོང་ལྡན་བཅོ་བརྒྱད། སྟོད་ལ་སྡེ་ཁག་ཉི་ཤུ། འབྲན་རྩུབ་དཔོན་པོ་སུམ་ཅུ། བཞུགས་ཁུངས་ཁྲི་སྡེ་ལྔ་
བཅུ། བོད་ཀྱི་ལྟེ་བ་ནས་བསམ་ཡས། སྟོད་ལ་མངའ་རིས་སྐོར་གསུམ། བར་ལ་དབུས་གཙང་རུ་བཞི། སྨད་ལ་
མདོ་ཁམས་སྒང་དྲུག དང་པོ་སྒང་པོ་ནག་པོ་གསུམ། གངས་ཅན་བོད་ཀྱི་སྡེ་ཆེན། བྲག་གཡབ་འབྲུ་སྡེ་བཅོ་ལྔ།
སྡེ་དགེ་སྡེ་ཁག་བཅུ་གཅིག ཆབ་མདོ་དཔོན་མགོ་ཉི་ཤུ། མངའ་རིས་ཉིས་སྟོང་དགུ་བརྒྱ། དཔའ་ཤོད་གླིང་གི་
ཁག་འོག མཛོ་སྒང་རྫོང་གི་སྡེ་འབངས། སྨར་ཁམས་ཐུགས་རྗེའི་ཁག་འོག བོད་མི་མི་ཡི་འབྱུང་ཁུངས། ཕ་
སྤྲེའུ་རྒན་བྱང་ཆུབ་སེམས་པ། མ་བྲག་སྲིན་མོ་རྗེ་བཙུན་སྒྲོལ་མའི་རྣམ་སྤྲུལ་ཡིན་ཞེས་ཤོད་སྲོལ་ཡོད།
15. ཡང་ཤོད་སྲོལ་གཞན་ཞིག དེ་རིང་གནམ་ལ་སྐར་མ་བཟང༌། ས་ལ་དུས་ཚོད་བཟང་། བར་ཚེས་
གྲངས་ལེགས། བཟང་གསུམ་འཛོམས་པའི་ཉི་མ་ལ། གནམ་ཨ་སྔོན་འཛོམས་པའི་ཀུན་མཁྱེན་དང་། ཚེས་
གྲངས་བཟང་པའི་འབྲེལ་བ་དང་། གཏམ་དང་རྟེན་འབྲེལ་དགོས། གནམ་འཁོར་ལོ་རྩིབས་བརྒྱད་ཀྱི་མ་ཞབས།
ས་པདྨ་འདབ་བརྒྱད་ཀྱི་ཡང་སྟེང་། ཕ་སྤྲེའུ་བྱང་ཆུབ་སེམས་དཔའ་སྤྱན་རས་གཟིགས་ཀྱི་རྣམ་སྤྲུལ། མ་བྲག་
སྲིན་མོ་རྗེ་བཙུན་སྒྲོལ་མ་དཀར་མོའི་རྣམ་སྤྲུལ། བུ་ཕར་གཏོང་། བུ་མོ་ཚུར་གཏོང་། དེའི་དུས་སུ་མི་མ་འཛོམས་
ལྷ་འཛོམས། ལྷ་ཨོ་རྒྱན་པདྨ་གདོང་འཛོམས། སྐྱེ་རྒུ་ཁྲ་བོའི་རྫས་འཛོམས། བུམ་པ་གསེར་བུམ་ནང་སྒྲོ་
འཛོམས། ཕོ་འཛོམས་ཕོ་ལ་འཛོམས། ཕོ་གངས་རི་འདྲ་ལེའི་ཕ་ཁུ་འཛོམས། སེང་དཀར་མོའི་མགོ་ལ་གཡུ་
རལ་འཛོམས། མདའ་འཛོམས་མདའ་ལ་འཛོམས། མདའ་གཡུ་མཚོ་འགྲམ་ལ་མ་བསྲུ་འཛོམས། ཉ་འདྲ་བ་ཁ་
ཕྱེའི་གསེར་མིག་འཛོམས། ཚ་བོ་ཚ་བཟང་རྣམ་པ་ཚུར་འཛོམས། གྲལ་གཡས་གྲལ་ལ་ཉི་མ་ཤར། གྲལ་གཡོན་
གྲལ་ལ་ཟླ་བ་ཚེས། གྲལ་དཀྱིལ་གྲལ་ལ་མེ་ཏོག་བཞད། དེའི་སྐབས་སུ། དར་དཀར་པོའི་འབྱུང་ས་གང་ནས་
བྱུང་། དར་དཀར་པོ་ནག་པོ་རྒྱ་ལས་བྱུང༌། རྒྱ་ཡི་བུ་མོ་སྤུན་སྤུན་བདུན་གྱི་ལག་ནས་བྱུང༌། རྒྱ་ཡི་རྒྱ་བཟའ་
གཡང་འཛིན་དང་ཁ་མིག་ཁ། དར་མཚོ་ཀླུ་མོ་ཚོས། མཐའ་ཡས་རྒྱ་མཚོའི་ཁ་ལ་ཐགས དར་མགོ་ལ་དཔག་
བསམ་ལྗོན་ཤིང་། དར་སྐེད་ལ་གསེར་གྱི་ཕུར་པ། དར་སྟེང་ལ་བདུད་རྩི་རང་འཁོར། སྟེང་ལ་གཡུང་དྲུང་རི་མོ།
འོག་ལ་ཉ་སྲམ་རང་འཁོར། རྒྱུ་གསེར་དངུལ་མེད་ན་མི་རྙེད། དྲེལ་སྨུག་ཆུང་མེད་ན་མི་འཁྱོགས། སེར་པོ་
110



གསེར་ལ་མཉམ་བཀྱག དཀར་པོ་དངུལ་ལ་དགུ་སྐོར། དེའི་འབྱུང་ཁུངས་བཤད་ན། བཀྲ་ཤིས་པའི་རྒྱལ་དར་
དཀར་པོ་དེ། དེ་ཡར་གཡུག་ཨ་སྔོན་གནམ་ལ་གཡུག ཨ་སྔོན་གནམ་གྱིས་དར་སྣ་མི་ལེན་ཡང་། མི་མགོ་དགུང་
ལས་མཐོ་བའི་རྟེན་འབྲེལ། དགུང་ཉི་ཟླ་ཡིས་ཀྱང་ཤར། གནམ་སྐར་ཚོགས་ཡོངས་ཀྱང་བཀྲ། དར་བར་གཡུག་
རྡོ་རྗེ་བྲག་ལ་གཡུག རྡོ་རྗེ་བྲག་གིས་དར་སྣ་མི་ལེན་ཡང༌། མི་སྲོག་བྲག་ལ་སྲ་བའི་རྟེན་འབྲེལ། དར་མར་གཡུག་
སྔོན་མོའི་ཆུ་ལ་གཡུག སྔོན་མོ་ཆུ་ཡིས་དར་སྣ་མི་ལེན་ཡང་། མི་ཚེ་ཆུ་ལས་རིང་བའི་རྟེན་འབྲེལ། ལྷ་བླ་མ་བཟང་
པོའི་སྲུང་མདུད། དཔོན་ལུགས་བཟང་པོའི་སྙིང་དོན། ཕ་ཁུ་བཟང་པོའི་གཏམ་དོན། མ་སྲུ་བཟང་པོའི་ནང་
དོན། དར་བཞོན་བཟང་པོའི་བ་དན། བཀྲ་ཤིས་པའི་བཀྲ་ཤིས་ཁ་བཏགས། ཚེ་རིང་བའི་ཚེ་རིང་བུམ་པ།
བཀྲ་ཤིས་ནམ་མཁར་གང བར་ཤོག སྨོན་ལམ་ས་གཞིར་ཁྱབ་པར་ཤོག བཀྲ་ཤིས་པའི་བཀྲ་ཤིས་ཁ་བཏགས་
གཡང་ལ་འཁོར། །
ས་བཅད་གཉིས་པ། མགུལ་ལ་བའི་གཉེན་སྒྲིག་
བཤད་པ་འཇིག་རྟེན་དགའ་བའི་གཏམ། །
ཐོག་མ་མནའ་མ་སློང་མཁན་གྱིས་སློང་ཡུལ་གྱི་ཕ་མ་སྤུན་མཆེད་ས་ནས་ཡང་ཡང་ཞུ་བ་འཐེན་པར་འགྲོ་
དགོས་ཀྱི་ཡོད། ཁག་གཅིག་གིས་སྦྱིན་བདག་སྐད་ཆ་ཡག་པོ་ཤོད་མ་ཤེས་ན་སོ་སོའི་དགའ་ཉེ་སྤུན་མཆེད་སྐད་ཆ་
ཤོད་ཤེས་མཁན་གདན་འདྲེན་ཞུས་ནས་སློང་བར་གཏོང་སྲོལ་ཡོད། དེ་དུས་སློང་མཁན་གྱིས་སློང་ཆང་ཁྱེར་ནས་
སྐད་ཆ་ཚིག་སྙན་ཞིང་མི་ཚེའི་དོན་དང་ལྡན་པའི་སྐད་ཆ་མང་པོ་ཤོད་དགོས་ཀྱི་ཡོད། མནའ་མ་སློང་ཡུལ་ཁྱིམ་
ནས་ཆང་དང་ཨ་རག་འཐུང་བ་ཡིན་ན་སློང་མཁན་ལ་མནའ་མ་སྟེར་རྒྱུའི་རྣམ་འགྱུར་བསྟན་པར་མཚོན་པ་དང་།
དེ་དག་མ་བླངས་ན་མནའ་མ་སྟེར་མ་མོས་པ་དང་ཐད་ཀར་མོས་མཐུན་མ་བྱས་པ་མཚོན་ལ་རང་ཉིད་ཀྱི་བུ་མོ་
ལེགས་པོ་ཡོད་ཚུལ་དང་ཕྱིར་སྟེར་མ་མོས་པའི་སྐད་ཆ་མང་པོ་ཤོད་སྲོལ་ཡོད། གལ་སྲིད་སྟེར་བར་ཆ་བཞག་ན་
འདི་ལྟ་སྟེ། ཚེས་ཆ་དང་གཟའ་སྐར་བཟང་བའི་ཉིན་མོ་དེའི་ཞོགས་པར་མནའ་མ་བསུ་མཁན་རྣམས་ལུས་ལ་
གཟབ་མཆོར་ལེགས་པར་སྤྲས་ནས་བསུ་མཁན་ཁྱིམ་དུ་མ་འབྱོར་བར་བསུ་མཁན་ཁྱིམ་གྱིས་བསུ་སྐྱེལ་བྱེད་མཁན་
ལ་བསུ་ཆང་ལམ་རིང་ཐུང་ཕྱེ་ནས་ཆང་སྣ་ཚོགས་བཀྱག་སྲོལ་ཡོད་པ་མ་ཟད་བསང་ཡང་གཏོང་སྲོལ་ཡོད། མག་
པའམ་མནའ་མ་གང་ཡིན་རུང་ཁྱིམ་དུ་བསུ་མཁན་འབྱོར་རྗེས་རྟེན་འབྲེལ་གྱི་ཆེད་དུ་མཇལ་དར་བསྒྲོན་པ་དང་ཇ་
ཆང་སོགས་འབུལ་སྲོལ་ཡོད། དེ་ནས་ཞོགས་པ་མནའ་མ་བསུ་མཁན་རྣམས་ཀྱི་མནའ་མ་བསུ་བཞིན་སྒོ་ནས་
མར་ཐོན་པ་དང་ཆབས་ཅིག་མནའ་མའི་ཁྱིམ་གྱིས་བསང་གཏོང་སྲོལ་ཡོད་པ་མ་ཟད་གཡང་འབོད་ཀྱང་བྱེད་སྲོལ་
ཡོད། གཡང་འབོད་བྱེད་དུས་རབ་བྱུང་ན་ན་གཞོན་བུ་མོ་བདུན་དང་བུ་བདུན་འཛོམས་དགོས་པ་དང་། དེ་
ལྟར་མ་བྱུང་ནི་ན་གཞོན་བུ་མོ་ལྔ་དང་བུ་ལྔས་བུ་མོ་ཕར་འགྲོ་གཡང་ཚུར་འབོད་ཞེས་གཡང་འབོད་བྱེད་སྲོལ་ཡོད་
111



པ་དཔེར་ན། །
གཡང་ཤོག གཡང་ཤོག གཡང་ཤོག སྟོད་ཀྱི་རྒྱ་གར་རྒྱལ་པོའི་གཡང་ཞིག་ཤོག
སྨད་ཀྱི་རྒྱ་ནག་རྒྱལ་པོའི་གཡང་ཞིག་ཤོག སྟག་གཟིག་ནོར་གྱི་རྒྱལ་པོའི་གཡང་ཞིག་ཤོག
བྷ་ཏ་ཧོར་གྱི་རྒྱལ་པོའི་གཡང་ཞིག་ཤོག ཟི་ལིང་གངས་དཀར་རྒྱལ་པོའི་གཡང་ཞིག་ཤོག །
གླིང་གེ་སར་རྒྱལ་པོའི་གཡང་ཞིག་ཤོག འཛམ་བུ་གླིང་ཁམས་བཅུ་གཉིས་གཡང་ཞིག་ཤོག །
གཡང་ཆགས་ས་ཡོད་དེ་ལྡན་ས་ཡོད། གཡང་ཕྱིར་ལ་མ་སོང་ནང་ལ་ཤོག
ཅེས་དང་གཡང་འབོད་གྲུབ་རྗེས་འགྲོ་མཁན་བག་མ་དང་མག་པ་སུ་ཡིན་ཡང་གཞན་ཡུལ་དུ་འགྲོ་བའི་
དུས་ཁྱིམ་ཚང་གི་ཕ་མ་དང་གྲོང་པའི་མི་རྣམས་ཀྱིས་ཁ་ཏ་བསླབ་བྱ་བྱེད་སྲོལ་ཡོད་པ་དཔེར་ན། བུ་མོ་ཁྱོད་ས་ཐག་
རིང་པོ་གཞན་ཡུལ་དུ་མནའ་མ་ལ་འགྲོ་བའི་དུས་ལ་བབས་པས་གནས་གོ་ཆོད་པ་བྱས་ཏེ་དུད་ཁ་དེའི་སྟེང་ལྷ་ཐོ་
དང༌། འོག་ལྕགས་ཐོ། སྒོ་མགོ་གསེར་ཁྲི། སྒོ་འོག་ལྕགས་གདན་ཡོད་ཚད་ཁྱོད་ལ་རྩིས་སྤྲོད་པའི་དུས་དེ་ལ་
བདག་པོ་ཡག་པོ་རྒྱག་དགོས་པ་མ་ཟད་ཁྱིམ་ཚང་དེའི་ནང་མི་རྣམས་ལ་མཐོང་ཆེན་དང་ལྷག་པར་དུ་རྒན་པར་
གུས་ཞབས་དང་། བརྩི་བཀུར། ཆུང་བར་བྱམས་སྐྱོང་དང་སེམས་ཁུར་ཡག་པོ་བྱས་ནས་བུ་མོ་ཁྱོད་ཀྱི་གནས་གོ་
ཆོད་པ་བྱེད་དགོས། གློ་བས་ཤ་གོ་ཆོད་དགོས། བུ་མོ་གོ་ལོག་ཕ་མའི་དགྲ་དང་གྲྭ་པ་བཀའ་ལོག་སངས་རྒྱས་
བསྟན་པའི་དགྲ་ཡིན། དེ་ལྟར་ཡིན་སྟབས་བུ་དང་བུ་མོ་ཁྱོད་གཉིས་གཉེན་སྒྲིག་བྱས་ནས་ཁྱིམ་ཚང་དེའི་ནང་
སླེབས་ན་ཁྱིམ་ཚང་དེའི་ནང་རྒྱུ་ནོར་གང་འདྲ་གསོག་ཡོད་མེད་དང༌། གྲོང་པ་ནང་ལ་མཐུན་སྒྲིལ་གང་འདྲ་ཡོད།
ཁྱིམ་ནང་ལ་མཐུན་སྒྲིལ་གང་འདྲ་ཡོད། མགྲོན་པོ་འཁོར་ཆགས་སོགས་གང་འདྲ་ཡོད་མེད་ང་ཚོ་ཚང་མས་གཏམ་
བཟང་ག་ལེར་སྒུག་གི་ཡིན། རྟ་ཕོ་ཐང་ལ་རྒྱུག་ན་གོང་ཐང་མིས་འབྱེད་ཀྱི་རེད། ཟས་ཅི་ཟས་ཁྱིམ་མཚེས་རྒན་
མོས་ཤེས་ཀྱི་རེད། ལས་ཅི་བྱེད་ལ་སྟེང་ལུག་རྫིས་ཤེས་ཀྱི་རེད། སྔར་དེ་འདྲ་ཡིན་ལ་རྗེས་མ་བུ་དང་བུ་མོ་ཁྱོད་
གཉིས་ཀྱིས་སྔ་དང་མི་འདྲ་བ་ཡག་ཐོག་ཡག་བརྩེགས་ངང་ཡར་རྒྱས་གཏོང་དགོས་པ་ལས་གྲོང་པ་ཁྱིམ་མཚེས་
མཐུན་སྒྲིལ་མེད་པ་དང་། མགྲོན་པོའི་འཁོར་ཆགས་མེད་པ་སོགས་མར་རྒྱས་གཏོང་མི་ཉན། ཁྱོད་གཉིས་ཀྱི་
འགྲོ་འདུག་སྤྱོད་གསུམ་ཚང་མ་ཀུན་དང་མཐུན་པ་ཡག་པོ་ཞིག་མ་བྱས་ན་མགོ་དེ་སུའི་མགོ་རེད་ཟེར་མཁན་
གཅིག་ཀྱང་ཡོད་པ་མ་རེད། སྐྲ་བཞར་མཁན་མི་དེ་སུ་རེད་ཟེར་སྲོལ་ཡོད། ཅེས་དང་མག་པ་དང་བག་མ་གང་
རུང་ལ་ཁ་ཏ་བསླབ་བྱ་སོགས་བྱས་ཏེ་ཁྱིམ་ནས་ཐོན་རྩིས་བྱེད་ཀྱི་ཡོད། །
མག་པའམ་བག་མ་ཁྱིམ་ནས་ཐོན་པ། །
དེ་ཉིན་ཞོགས་པ་སྐར་རྩིས་ཀྱི་མཐུན་སྦྱོར་གཉེན་རྩིས་ནང་གསལ་ལྟར་ཕྱིར་ཐོན་པའི་གྲ་སྒྲིག་ཏུ་བསང་
གཏོང་བ་དང་གཡང་འབོད་བྱེད་པ་བ་ནི་ཁྱིམ་ཚང་གཉིས་ཀས་དུས་གཅིག་ཏུ་གྲ་སྒྲིག་བྱེད་པ་དང་། མག་པ་དང་
བག་མ་སུ་ཡིན་རུང་ལེན་ཁྱིམ་གྱིས་སྒོ་འགྲམ་དུ་ས་དཀར་ལས་བོད་ཀྱི་བཀྲ་ཤིས་པའི་རི་མོའི་ནང་གསེས་བཀྲ་ཤིས་
རྟགས་བརྒྱད་འབྲི་བ་དང་། མག་པ་དང་བག་མ་སུ་ཡིན་རུང་འབེབས་པའི་འབེབས་ཁྲིའི་སྟེང་དུ་ཕྱིང་དཀར་དང་
112



ཕྱིང་དམར་བཏིངས་ནས་དེའི་སྟེང་ལ་གྲོ་ཡིས་གཡུང་དྲུང་རི་མོ་འབྲི་བ་སོགས་ཕྱི་ནང་མེད་པར་གྲ་སྒྲིག་ལེགས་པར་
བྱེད་དགོས། དེ་ནས་མནའ་མ་བསུ་མཁན་དང་
། སྐྱེལ་མཁན། མནའ་མ་བཅས་རྟ་ལ་བཞོན་ནས་ལམ་ལ་ཐོན་
དུས་གྲོང་པ་དེའི་གྲོང་མི་རྣམས་ཀྱི་ང་ཚོའི་གྲོང་པ་ནང་གི་བུ་མོ་དེ་ལས་སླ་པོ་གཞན་ཡུལ་དུ་མནའ་མ་མི་གཏོང་ཟེར་
ནས་ཡུལ་སྲོལ་གྱི་གཞས་དང་ཞབས་བྲོ་སོགས་སྣ་ཚོགས་འཁྲབ་ནས་ལམ་ཐེངས་གསུམ་བཀག་སྟེ་སྡོད་པ་དང༌།
དེའི་སྐབས་སློང་མཁན་ཁྱིམ་གྱིས་ཞབས་བྲོ་བ་ཚོར་ཁ་བཏགས་དང་། དངུལ། འབྲུ་སོགས་དོན་རྒྱག་དགོས་ཀྱི་
ཡོད་པ་དང་། གལ་ཏེ་བློ་ཡིད་ཚིམས་པ་ཞིག་མ་སྟེར་ཚེ་སྔར་བཞིན་ཞབས་བྲོ་འཁྲབ་ནས་ལམ་འགོག་གི་ཡོད།
མནའ་མ་ཐོན་པའི་ལམ་གཡས་གཡོན་གྱི་གྲོང་ཚོ་ཚང་མས་སྐོམ་ཆང་བཀྱག་སྲོལ་ཡོད་པ་མ་ཟད་ཡུལ་སྲོལ་དང་
འབྲེལ་བའི་གཞས་དང་ཞབས་བྲོ་སོགས་སྣ་ཚོགས་འཁྲབ་ནས་ལམ་ཐེངས་གསུམ་འགོག་སྲོལ་ཡོད་པ་དང་། དེའི་
སྐབས་སློང་མཁན་ཁྱིམ་གྱིས་ཞབས་བྲོ་བ་ཚོར་ཁ་བཏགས་དང་དངུལ་འབྲུ་སོགས་དོན་རྒྱག་དགོས་ཀྱི་ཡོད་པ་དང་།
གལ་ཏེ་བློ་ཡིད་ཚིམས་པ་ཞིག་མ་སྟེར་ཚེ་སྔར་བཞིན་ཞབས་བྲོ་འཁྲབ་ནས་ལམ་འགོག་གི་ཡོད་པ་དང་གཅིག་
མཚུངས་ཡིན། །
མག་པ་དང་བག་མ་སུ་ཡིན་ཡང་སློང་ཁྱིམ་གྱིས་ཡང་བསྐྱར་མི་བཏང་ནས་མག་པ་དང་བག་མ་སུ་ཡིན་ཡང་
ལམ་བར་དུ་བསུ་མཁན་གྱི་མདུན་དུ་བསུ་ཆང་སྐྱེལ་བར་འགྲོ་སྲོལ་ཡོད་པ་དང་། བག་མ་བསུ་འགྲོ་མཁན་དེ་དག་
གྲོང་པ་སོ་སོའི་ས་མཚམས་ལ་བསུ་སར་འགྲོ་དགོས་པ་དང་བསུ་སའི་ས་མཚམས་རེ་རེ་ལ་བསུ་མཁན་རྟ་པ་གསུམ་
རེ་གཏོང་སྲོལ་ཡོད། བག་བསུའི་ས་མཚམས་རེ་རེ་ལ་བག་མ་ཡོང་དུས་མདུན་དུ་བསང་གཏོང་བ་དང་། གྲོ་སོ་ཕྱེ་
མར་བཀྱག་པ། ཆང་བཏེགས་པ། ཁ་བཏགས་སོགས་ཁྱེར་ནས་ང་ཚོས་སྐོམ་ཆུ་སྐྱེལ་བར་ཡོང་བ་ཡིན། ཁྱོད་
རྣམ་པ་སྐོམ་ཆུ་མཆོད་རོགས་ཞེས་ཟེར་སྲོལ་ཡོད། དེ་ནས་མག་པ་དང་བག་མ་སུ་ཡིན་རུང་སྐྱེལ་མཁན་གྱིས་བག་
བསུ་མཁན་རྣམས་ཀྱི་གྲ་སྒྲིག་ལ་མ་འདོད་པའི་དྲི་བའི་རྣམ་པའི་ཐོག་ནས་འདི་འདྲ་ཤོད་སྲོལ་ཡོད་དེ། དཔེར་ན།
ཀ ཁྱོད་ཚོ་བག་བསུ་མཁན་རྣམས་ང་ཚོའི་ས་མཚམས་ལ་བག་མ་མགྱོགས་པོ་བསུ་བར་མི་ཡོང་བ་ཅི་ཡིན།
ང་ཚོའི་རིན་ཆེན་གྱི་བུ་མོ་ཡོང་གི་ཡོད་པ་ཁྱོད་ཚོས་མ་ཤེས་སམ།
ཁ མགྲོན་དཔོན་རྣམ་པ་ཚོ་དགོངས་པ་མ་ཚོམས་རོགས་ཟེར་ནས་མི་རེ་ལ་ཁ་བཏགས་རེ་སྒྲོན་པ་དང༌།
ཁྱེད་ཚོས། ལ་གཉིས་ལ་བཙན་ལ་མ་འགག ཆུ་གཉིས་ཟམ་པ་ལ་མ་འགག ལ་ཁ་བ་ལ་མ་འགག ལུང་བ་མོ་ལ་
མ་འགག ས་ཐག་རིང་པོ་ནས་འདིར་ཕེབས་པར་བཀའ་དྲིན་ཆེན་པོ་ཡིན་ཟེར་ནས་ཚང་མ་མར་གདན་སྟེང་
བཞུགས་རོགས་ཞེས་ཞུས་ནས་ཆང་རག་བླུགས་སྲོལ་ཡོད་དེ། །
ཀ ཨ་རག་དེ་འཐུང་ལུགས་ཅི་འདྲ་བྱེད་དགོས་རེད་དམ། །
ཁ གོང་བླ་མས་གསོལ་ན་གསོལ་ཆང་ཡིན། གོང་དཔོན་པོས་བཞེས་ན་བཞེས་ཆང་ཡིན། ཕ་ཨ་ཁུས་
འཐུང་ན་གཏམ་ཆང་ཡིན། མ་ཨ་སྲས་འཐུང་ན་ཇ་ཆང་ཡིན། །
ཞེས་དང་བག་བསུ་འགྲོ་མཁན་གྱི་བག་བསུའི་ས་མཚམས་རེ་རེ་ལ་མག་པ་དང་བག་མ་གང་རུང་ལམ་བར་
113



དུ་བསུ་མཁན་གྱི་མདུན་དུ་བསང་གཏོང་དགོས་པ་དང་ཆང་དང་ཁ་བཏགས་སོགས་ཁྱེར་ནས་གོང་གསལ་བཞིན་
སྣེ་ལེན་བྱེད་སྲོལ་ཡོད། དེ་དག་གྲུབ་རྗེས་གཞི་ནས་མནའ་མ་བསུ་མཁན་དང་། མནའ་མ་སློང་མཁན། མནའ་
མ་བཅས་རྟ་ལ་བཞོན་ནས་ལམ་ལ་ཐོན་པ་དང་། དེ་ནས་ལམ་བར་དུ་གལ་སྲིད་ཟམ་པ་ལ་སྒྲོལ་དུས་བག་བསུ་
མཁན་རྣམས་ཀྱིས་ཟམ་པ་ལ་བཤད་པ་རྒྱག་སྲོལ་ཡོད་དེ། དེ་
ཀ ང་ཚོའི་ཟམ་པ་ལ་སྒྲོལ་དགོས་ན། སྒྲོལ་བར་ལས་སླ་པོ་མེད། ཁྱོད་ཚོ་བག་བསུ་མཁན་རྣམས་ཀྱིས་
ཟམ་བཤད་རྒྱག་དགོས་ཡོད་ཅེས་བཤད། །
ཁ ཟམ་པ་དེ་རྒྱའི་ཡུལ་ལ་ཟམ་གཅིག་བཙུགས་ཡོད། རྒྱ་ཉམས་དཔེ་བརྒྱའི་ཟམ་གདན་གཅིག་བཞག་
ཡོད། ལས་ཀ་ལས་མི་ནི་ཐེའུ་རང་བུ་དགུ་ཡིན། དངུལ་གྱི་བ་སོ་དེ་ཕར་བཙུགས་ཡོད། གཡུ་ཡི་བ་སོ་དེ་ཚུར་
བཙུགས་ཡོད། གསེར་གྱི་ཟམ་པ་ལྟ་མ་ལྡེམ། ཟམ་སྒྲོག་ནི་དུང་གི་ཟམ་སྒྲོག་ཡིན། ཟམ་ཐོག་འགྲོ་མི་དེ་སྨུག་
ཆུང་དྲེལ་ཡིན། མགྲོན་པོ་རྣམ་པ་ཚོ་ཟམ་ལ་ཕེབས་རོགས་ཟེར་ནས་ཐམས་ཅད་ཟམ་ལ་ཐོན་གྱི་ཡོད། གལ་ཏེ་
གོང་སྨོས་བཞིན་ཟམ་བཤད་རྒྱག་མ་ཤེས་ན་དེའི་སྐབས་འདི་བག་བསུ་མཁན་རྣམས་ཀྱིས་བག་མ་སྐྱེལ་མཁན་
རྣམས་ལ་ཁ་བཏགས་དང་དངུལ་འབྲུ་སོགས་སྤྲོད་དགོས་ཀྱི་ཡོད་པ་དང་གལ་ཏེ་བློ་ཡིད་ཚིམས་པ་ཞིག་མ་སྟེར་ཚེ་
བག་མ་སྐྱེལ་མཁན་རྣམས་མུ་མཐུད་ཟམ་པ་ལ་སྒྲོལ་རོགས་བྱེད་ཀྱི་མེད། གོང་གསལ་བཞིན་བག་བསུ་འགྲོ་སའི་
ས་མཚམས་ནས་བཟུང་བག་མ་སྐྱེལ་ཁྱིམ་དུ་མ་སླེབས་བར་ཟམ་པ་ཡོད་ཚད་ལ་ཟམ་བཤད་རྒྱག་སྲོལ་ཡོད། དེ་
ནས་མག་པ་དང་བག་མ་བསུ་མཁན་ཁྱིམ་གྱི་སྒོ་འགྲམ་དུ་སླེབས་དུས་བག་མ་ལེན་མཁན་གྱིས་མནའ་མའི་མདུན་
ལ་བསང་བཏང་བ་དང་གཡང་འབོད་བྱས་ནས་མནའ་མ་རྟ་ཐོག་ནས་ག་ལེར་འབེབས་སྲོལ་ཡོད།
མག་པའམ་བག་མ་སྒོ་འགྲམ་དུ་འབྱོར་བ། །
(1) མག་པའམ་བག་མ་སྐྱེལ་མཁན་སྒོ་འགྲམ་དུ་སླེབས་དུས་བག་མ་བསུ་མཁན་གྱིས་འགྲེལ་བཤད་འདི་
ལྟར་རྒྱག་སྲོལ་ཡོད་དེ། དེ་རིང་གི་བག་བསུ་དེ་ངེད་ཁྱིམ་གཉིས་ཀྱི་བུ་དང་བུ་མོ་གཉིས་དང༌། ཕ་མ་གཉིས།
ནང་མི་སྤུན་མཆེད་སོགས་གྲོས་བསྡུར་ཡང་ཡང་བྱས་ཏེ་འདུན་ཐབས་གཏན་འཁེལ་བྱས་ནས་བློ་མཐུན་པ་ཡིན།
གནའ་ཤུལ་གྱི་རྩ་ལམ། འགྲོ་མྱོང་བའི་རྒྱུས་ལམ་ཞེས་པར་ལྟར། ད་ལྟ་མ་ཟད་གནའ་སྔ་མོ་ནས་བཟུང་ངེད་དུད་
ཁྱིམ་གཉིས་དེ་གཉེན་ཕར་འགྲོ་དང་བུ་མོ་ཚུར་འོངས་ཡིན། མེ་ར་གསར་རྐོས་མ་ཡིན། ལྕགས་ར་གསར་རྡུང་མ་
ཡིན། ངེད་དུད་ཁྱིམ་གཉིས་ཀྱི་ཕ་མ་དང་བུ་དང་བུ་མོ་ཕན་ཚུན་བློ་བབས་པ་མ་ཚད་མིག་གཉིས་ཕར་འཇིབ་དང་
མིག་གཉིས་ཚུར་འཇབ་ཀྱི་ལས་ཀ་ཡིན། ངེད་ཚང་གིས་བུ་མོ་དེ་ཇ་ཡིས་སློང་བ་དང་ཆང་གིས་བསུ་བ་ཡིན་ཏེ། རྟ་
པ་ཉིན་ལམ་བཅོ་བརྒྱད་དང་འགྲོས་རྐང་ཐང་གཉིས་ཀྱི་སུམ་ཅུ་བྱས་ནས་བག་མ་སྐྱེལ་སར་སླེབས་ཡོང་བ་ཡིན།
(2) མག་པའམ་བག་མ་རྟ་ཐོག་ནས་བབས་དུས་ཀྱི་བཤད་པ།།
མག་པའམ་བག་མ་སྟེར་མཁན་གྱིས་བཤད་པ་ཕྲན་བུ། །
ངེད་ཚང་གི་བུ་མོ་དེ་གནས་རབ་བྱེད་རྒྱུ་ཡིན་ནམ། གནས་འབྲིང་བྱེད་རྒྱུ་ཡིན་ནམ། ཡང་ན་གནས་ཐ་
114



བྱེད་རྒྱུ་ཡིན། ང་ཚོའི་བུ་མོ་ལས་སླ་པོ་གཅིག་མེད་དེ། ཁྱོད་ཚོས་ཅི་འདྲ་བྱེད་རྒྱུ་ཡིན། །
ཀ གནས་རབ་ལ་ཆ་བཞག་ན། རྟ་བབས་སར་གསེར་སྒམ་བརྒྱད་སྒྲིག་དགོས། དེའི་སྟེང་ལ་འདིང་རྒྱུ་
རྒྱའི་ཡུལ་ལས་བྱུང་བའི་རྒྱ་རུམ་དགོས། དེ་ལ་རྒྱ་ནག་ལྕགས་རིའི་རི་མོ་དགོས། རྒྱ་ཡུལ་ཆེན་བཅོ་བརྒྱད་ཀྱི་
ཆགས་ལུགས་དགོས། ས་ལ་གཡུང་དྲུང་རི་མོའི་ཉི་མ་ཟླ་བ་འབྲི་དགོས། ཤར་བྲོ་སྒོ་ཟེར་བ་དེ་འདྲ་རེད། དེ་འདྲ་
གཅིག་མེད་ན་ང་ཚོ་རྟ་ལས་མི་བབས། །
ཁ གནས་འབྲིང་ལ་ཆ་བཞག་ན། རྟ་བབས་སར་དངུལ་སྒམ་བཞི་སྒྲིག་དགོས། དེའི་སྟེང་ལ་འདིང་རྒྱུ་
བོད་གཙང་ལ་ཡོད་པའི་གཙང་རུམ་དགོས། དེ་ལ་བཀྲ་ཤིས་རྟགས་བརྒྱད་ཀྱི་རི་མོ་དགོས། བོད་ཁྲི་སྐོར་བཅུ་
གཉིས་ཀྱི་ཆགས་ལུགས་དགོས། ས་ལ་གཡུང་དྲུང་རི་མོའི་ཉི་མ་ཟླ་བ་འབྲི་དགོས། ལྷོ་འབྲུ་སྒོ་ཟེར་བ་དེ་འདྲ་རེད།
དེ་འདྲ་གཅིག་མེད་ན་ང་ཚོ་རྟ་ལས་མི་བབས། །
ག གནས་ཐ་ལ་ཆ་བཞག་ན། རྟ་བབས་སར་གྲོ་རྒྱ་གྲོ་སེར་པོའི་དོ་པོ་གསུམ་སྒྲིག་དགོས། གྲོ་བླུགས་སྣོད་
སྒྲོ་བའི་སྒང་ཟུར་དེ་ཤྭ་ཕོའི་པགས་པ་དགོས། སྒྲོ་བའི་སྦུག་ཟུར་དེ་ཤ་མོའི་པགས་པ་དགོས། སྒྲོ་བའི་ཚིགས་
གཟེར་དེ་ཤ་ཕྲུག་གི་པགས་པ་དགོས། སྒྲོ་ལུང་དེར་དར་ཚོན་སྣ་ལྔ་དགོས། དེའི་སྟེང་ལ་འདིང་རྒྱུ་ཕྱིང་དཀར་
དང་ཕྱིང་དམར་དགོས། དེ་ལ་ཚེ་ལོ་དགུ་སྒྲིམ་གྱི་རི་མོ་དགོས། དེ་ནི་རིན་ཆེན་གྱི་ས་ཆགས་ལུགས་བཞིན་དགོས།
ས་ལ་གཡུང་དྲུང་རི་མོའི་ཉི་མ་ཟླ་བ་འབྲི་དགོས། གལ་ཏེ་ཁྱོད་ཚོའི་ཁྱིམ་ཚང་ལ་དེ་འདྲ་གཅིག་མེད་ན་ང་ཚོ་རྟ་
ལས་མི་བབས། །
ང་། སྨད་བུ་མོ་འགྲོ་ན་འགྲོ་ལུགས་གཅིག་དགོས། གཡུ་དྲུག་དཀར་བཏགས་པའི་བཏགས་ལུགས་གཅིག་
དགོས། གཞན་རིན་བྲལ་གྱི་རྒྱུ་ནོར་དེ་ཁྱོད་ཚོའི་ཁྱིམ་ཚང་ལ་མེད་ན། ང་རང་ཚོའི་གནས་བག་མ་འགྲོ་བའི་འགྲོ་
ལུགས་དེ་བྱེད་དགོས། ཁྱོད་ཚོའི་ཁྱིམ་ཚང་ནི་ས་མདོའི་གཙོ་བོ། རྒྱ་སྟག་གི་ཁྲ་བོ་རེད། གཡུ་གཅིག་ཕུག་རོན་
འཕུར་འདྲ། དུང་གཅིག་ལུག་གུ་འབལ་འདྲ། སྦལ་པ་འདྲ་བཞིན་ས་ལ་འགྲོ་ཤེས་མཁན་གྱི་ནོར་བུ་གཅིག་ཁྱོད་
ཚོའི་ཁྱིམ་ཚང་ལ་ཡོད་འདུག དེ་ཁྱེར་ཤོག དེ་འདྲ་གཅིག་ཁྱོད་ཚོའི་ཁྱིམ་ཚང་ལ་མེད་ན་ང་ཚོ་རྟ་ལས་མི་བབས། །
ཅ། ང་ཚོའི་བུ་མོ་དེ་མི་དང་གཡང་མཉམ་དུ་མི་ལུས་རིན་ཆེན་དེ་སླེབས་ཡོད། ཁྱོད་ཚོའི་ཁྱིམ་ཚང་ནི་ལུང་
པ་དེའི་ནང་གི་རྩེ་གྲ་ཡོད་པའི་རྒྱུ་སྟོབས་ཤུགས་ཡོད་མཁན་དེ་འདྲ་གཅིག་རེད། ཁྱོད་ཚོའི་ཁྱིམ་ཚང་ལ་ནོར་བུ་
དགུ་འདུལ་དཔལ་འཛོམས་ཡོད་འདུག དེ་ཁྱེར་ཤོག སྟག་ལྤགས་ཁྱེར་ཤོག གཟིག་ལྤགས་ཁྱེར་ཤོག སྤྲེལ་
ལྤགས་ཁྱེར་ཤོག དེ་འདྲ་གཅིག་ཁྱོད་ཚོའི་ཁྱིམ་ཚང་ལ་མེད་ན་ང་ཚོས་རྟ་ལས་མི་བབས། །
ཆ། ང་ཚོའི་བུ་མོ་ནི་རང་འདོད་གང་ཤར་དང་ལས་སླ་པོ་གཅིག་མ་ཡིན་ཏེ། ཧོར་སེར་པོའི་རྟ་རྗེས་མ་
བཀབ། བདུད་ནག་པོའི་ཁ་རླངས་མ་ཕོག གསེར་ཁྲི་ལ་ཉི་རྩེ་མ་ཕོག ཡུང་མ་ལོ་མ་ལ་འབུ་ཁ་མ་ཕོག་པ་དེ་འདྲ་
གཅིག་ཡིན། ཁྱོད་ཚོའི་ཅི་འདྲ་བྱེད་རྒྱུ་ཡིན་ནམ་ཞེས་འདྲི་སྲོལ་ཡོད། །
115



སྒོ་འགྲམ་དུ་མག་པའམ་བག་མ་སློང་མཁན་གྱི་གཏམ་ལན་ཚུལ་དུ་བཤད་པ། །
མགྲོན་དཔོན་རྣམ་པ་ཚོ་དགོངས་པ་མ་ཚོམ། ང་ཚོ་ཆ་རྐྱེན་དང་འཆར་གཞི་མ་ཚང་བ། ལག་པ་རིང་།
ཕུ་ཐུང་ཐུང་བ་རེད། ཁྱོད་མགྲོན་དཔོན་རྣམ་པ་ཚོ་ཐུགས་ལ་མ་ཕོག་རོགས། ང་ཚོས་རང་ནུས་གང་ཡོད་ཀྱིས་མ་
སླེབས་སྐུད་པ་སྐུད་རྩེ་མཐུད་ནས་སླེབས་པ་བྱེད་རྒྱུ་ཡིན། ཁྱོད་ཚོས། ལ་གཉིས་ལ་བཙན་ལ་མ་འགག ཆུ་
གཉིས་ཟམ་པ་ལ་མ་འགག ལ་ཁ་བ་ལ་མ་འགག ལུང་བ་མོ་ལ་མ་འགག སྐུ་འོ་བརྒྱལ། གསུངས་ཐུགས་རྗེ།
ཁྱེད་རྣམ་པ་ས་ཐག་རིང་པོ་ནས་ཕེབས་པར་བཀའ་དྲིན་ཆེན་པོ་ཡིན། ཞེས་ཤོད་སྲོལ་ཡོད། དེའི་སྐབས་འདིར་
ཁྱིམ་བདག་གིས་མག་པའམ་བག་མ་སྐྱེལ་མཁན་ཚོར་ཁ་བཏགས་སྒྲོན་པ་དང་དངུལ་དང་འབྲུ་སོགས་སྤྲོད་དགོས་
པ་དང་། གལ་ཏེ་གོང་གི་ཆ་རྐྱེན་དེ་དག་ཚང་བ་དང་གཏམ་ལན་བློ་ཡིད་ཚིམས་པ་ཞིག་རྒྱག་ཐུབ་ན་དངུལ་འབྲུ་
སོགས་ཕྲན་བུ་སྤྲོད་ཀྱི་ཡོད། དེ་ནས་བུ་མོའི་མགོ་ལ་གཡང་རྩམ་གཅིག་མཆོད་ནས་ཁྱེད་རྣམ་པ་ཚོ་རྟ་ནས་མར་
བབས་རོགས་གནང་ཞུས་ནས། དང་པོ་བག་མ་དེ་རྒྱ་གྲོ་སེར་པོའི་དོ་པོ་གསུམ་སྒྲིག་གི་འབེབས་ཁྲིའི་སྟེང་དུ་ཕྱིང་
དཀར་དང་ཕྱིང་དམར་བཏིང་ནས་དེའི་སྟེང་ལ་གྲོའི་གཡུང་དྲུང་རི་མོ་འབྲི་བའི་སྒང་དུ་བབས་པ་དང་དེ་ནས་རིམ་
བཞིན་བག་མ་སྐྱེལ་མཁན་གྱི་རྟ་པ་རྣམས་བཀྲ་ཤིས་རྟེན་འབྲེལ་ཐོག་རྟ་ལས་བབས་ཏེ་ཁྱིམ་ཚང་གི་སྒོ་འགྲམ་དུ་
སླེབས་ནས་སྐས་རྩར་འཛེག་དུས་སྐས་བཤད་རྒྱག་སྲོལ་ཡོད་དེ།
མག་པའམ་བག་མ་བསུ་མཁན་སྒོ་འགྲམ་སྐས་འཛེག་སྐབས་ཀྱི་བཤད་པ།
(1) མག་པའམ་བག་མ་སྒོ་འགྲམ་སྐས་ལ་འཛེག་དུས་ཀྱི་སྐས་བཤད། །
མནའ་མ་སྟེར་མཁན་གྱིས་ང་ཚོའི་བུ་མོ་ནི་མཛེས་མའི་ནང་ནས་གོང་ན་མེད། བརྒྱའི་དཀྱིལ་ནས་
བདམས་པ་དང་། སྟོང་གི་དཀྱིལ་ནས་བསྒྲུགས་པའི་རྩ་ཆེན་པོ་དེ་འདྲ་གཅིག་ཡིན་ཏེ། ལས་སླ་པོས་སྐས་ལ་
འཛེགས་ནས་ཁང་སྟེང་དུ་མི་འགྲོ།
ཀ གནས་རབ་ལ་ཆ་བཞག་ན། རྒྱལ་པོའི་ཁྲི་འཛེག་དེ་བྱེད་དགོས། དེ་ལ་གསེར་སྒམ་དང་དངུལ་སྒམ་
གྱི་ཁྲི་བརྒྱབ་ནས། དེའི་སྟེང་ལ་དར་དཀར་པོ་དམར་པོ་སེར་པོ་གསུམ་བརྐྱངས་ནས་རྐང་པ་རེ་བཞིན་དེའི་སྟེང་ལ་
སྤོས་ནས་འཛེག་དགོས། །
ཁ། གནས་འབྲིང་ལ་ཆ་བཞག་ན། བྱིའུ་ཆུང་གི་འབྲུ་འཛེག་དེ་བྱེད་དགོས། དེ་ལ་འབྲུ་ཚོན་སྣ་ལྔའི་དོ་
པོས་ཁྲི་བརྒྱབ་ནས། དེའི་སྟེང་ལ་ཕྲུག་དཀར་ཐིག་དམར་ཐིག་སེར་ཐིག་གསུམ་བརྐྱངས་ནས་རྐང་པ་རེ་བཞིན་
དེའི་སྟེང་ལ་སྤོས་ནས་འཛེག་དགོས། །
ག གནས་ཐ་ལ་ཆ་བཞག་ན། བྱ་ཕོའི་སྐས་འཛེག་དེ་བྱེད་དགོས། དེ་ལ་སྐས་ཐེམ་སྒྲོལ་མ་ཉི་ཤུ་རྩ་
གཅིག་དེ་དགོས་པ་དང༌། དེའི་སྟེང་ལ་ལྭ་བ་དཀར་པོ་དཀར་བརྐྱངས་ནས་གོམ་པ་ག་ལེར་དེའི་སྟེང་ལ་སྤོས་ནས་
འཛེག་དགོས། ང་རང་ཚོའི་སྐས་ལ་འཛེག་ལུགས་ཅི་འདྲ་བྱེད་རྒྱུ་ཡིན་ནམ། །
(2) སྒོ་འགྲམ་དུ་མག་པའམ་བག་མ་སློང་མཁན་ཁྱིམ་གྱིས་གཏམ་ལན་ཚུལ་དུ་སྐས་ལ་འཛེག་དུས་ཀྱི་
116



སྐས་བཤད།
སྐས་ལ་འཛེག་ལུགས་མང་པོ་ཡོད་དེ། གོམ་པ་གང་སྤོས་ནས་བཀྲ་ལ་ཤིས་པར་ཤོག གོམ་པ་དོ་སྤོས་ནས་
གཡང་ལ་ཆགས་པར་ཤོག གོམ་པ་གསུམ་སྤོས་ནས་བསམ་དོན་དེ་འགྲུབ་པར་ཤོག སྐས་རྐེད་ལ་གཞི་མ་ནང་
བཞིན་ཡོད། སྐས་མགོ་ལ་ཕ་ཨ་ཁུའི་གཏམ་བཤད་ཀྱི་ཡོད། གཏམ་ཅི་བཤད་ཟེར་ན། ཟས་ཟ་ལུགས་ཤེས་ན་
ཞིམ་པོས་རྒྱུན་མི་ཆད། གོས་གོན་ལུགས་ཤེས་ན་དྲོ་པོས་རྒྱུན་མི་ཆད། གཏམ་བཤད་ལུགས་ཤེས་ན་སྙན་པོས་
རྒྱུན་མི་ཆད། གཏམ་སྙན་པོས་བཤད་ན་ཡིད་ལ་འོང་། དེ་འདྲ་ཤོད་ཀྱི་ཡོད། ཅེས་དང་དེ་ནས་མག་པ་དང་བག་
མ་སུ་ཡིན་ཡང་སྐྱེལ་མཁན་རྣམས་ཁྱིམ་བདག་གི་བཤད་པ་རྒྱག་གིན་སྐས་ལ་ཡར་བསུ་བ་དང་ཁང་པའི་སྒོ་འགྲམ་
དུ་སླེབས་ནས་ཁྱིམ་སྒོ་ལ་ཡར་འཛུལ་དུས་སྒོ་བཤད་རྒྱག་སྲོལ་ཡོད་དེ། །
མག་པའམ་བག་མ་ཁྱིམ་ཚང་གི་སྒོར་འཛུལ་དུས་སྒོ་བཤད་རྒྱག་སྲོལ། །
མག་པའམ་བག་མ་སྐྱེལ་མཁན་རྣམས་ཁྱིམ་བདག་གི་སྒོ་ལ་ཡར་འཛུལ་དུས་ཀྱི་སྒོ་བཤད། །
སྒོ་ལ་འཛུལ་ལུགས་མང་པོ་ཡོད་དེ། སྒོ་མགོ་ལ་སྟག་གི་རི་མོ་དགོས། སྒོ་འོག་ལ་གཟིག་གི་རི་མོ་དགོས།
སྒོ་གཡས་དུང་རི་ཁྲ་མོ་ལ་ཤ་ཕོ་དུང་གི་རྭ་ཅོ་དེ་དགོས། སྒོ་གཡོན་གཡུ་རི་ཁྲ་མོ་ལ་ཤ་མོ་ཡུ་ཡི་རྭ་ཅོ་དགོས། དེ་
ནས་སྒོ་མགོ་ལ་ཤ་ཕྲུག་ཡུ་མོ་དཔལ་འཛོམས་དགོས། ཞེས་དང་དེ་འདྲའི་རི་མོ་རྣམས་མེད་ན་དེའི་སྐབས་འདིར་
ཁྱིམ་བདག་གིས་མག་པའམ་བག་མ་སྐྱེལ་མཁན་ཚོར་ཁ་བཏགས་སྒྲོན་པ་དང་དངུལ་འབྲུ་སོགས་དོན་སྤྲད་ནས་
མགྲོན་དཔོན་རྣམ་པ་ཚོ་ཡར་ཕེབས་རོགས་ཞེས་ཟེར་སྲོལ་ཡོད། དེ་ནས་མག་པ་དང་བག་མ་སྐྱེལ་མཁན་རྣམས་
ཀྱིས་དེ་ལ་ཆ་བཞག་ནས་ཕྱི་སྒོར་འཛུལ་འགྲོ་བ་དང་སྒོ་ཕྱི་སྒོ་ནང་སྒོ་བར་སྒོ་སོགས་སྒོ་གཉིས་བར་ལ་བཤད་པ་རྒྱག་
སྲོལ་ཡོད་དེ། །
མག་པའམ་བག་མ་སྐྱེལ་མཁན་ཁྱིམ་གྱི་སྒོ་གཉིས་བར་ལ་འཛུལ་དུས་ཀྱི་བཤད་པ། །
ཀ སྒོ་ཡར་རིམ་ཕྱེ་སྟེ་སྨོན་ལམ་ཡོད། སྒོ་བར་རིམ་མདན་དེ་རྟེན་འབྲེལ་འགྲིག སྒོ་ཡར་ནང་ལ་འགྲོ་
སའི་ལམ་མི་འདུག ཁྱོད་ཚོས་འགྲོ་སའི་ལམ་ཀ་དེ་སེལ་དགོས་ཀྱི་འདུག འགྲོ་སའི་ལམ་མེད་པ་དེ་ཅི་རེད་ཟེར་
ན། རྟ་འདོ་བ་བརྒྱའི་གདང་བརྒྱབ་ནས་འདུག རྟ་ཡོབ་ཆུ་སྲིན་ཁ་སྤྲོད་འདུག ནང་འཇམ་ལུ་གུ་བལ་གདན་
འདུག གསེར་སྒ་ཉི་མ་རང་ཤར་འདུག དེའི་སྟེང་ལ་མིའུ་རིན་ཆེན་གྱིས་བཞོན་ནས་འདུག དེ་དག་གི་འགྲོ་
ལམ་བཀག་ནས་འགྲོ་སའི་ལམ་ཀ་མི་འདུག ཁྱོད་ཚོས་ཅི་འདྲ་བྱེད་རྒྱུ་ཡིན་ནམ། ཞེས་དང་ཁྱིམ་བདག་གིས་
གོང་གི་གཏམ་དེ་དག་ལ་གཏམ་ལན་རྒྱག་ཤེས་པ་དང་ལུང་དང་རིགས་པ་སེལ་ཤེས་པ་ཡིན་ན་མག་པ་དང་བག་མ་
སྐྱེལ་མཁན་ཚོར་ཁ་བཏགས་སྒྲོན་པ་དང་དངུལ་འབྲུ་སོགས་དོན་ཅི་ཡང་སྤྲོད་མི་དགོས་པའོ། །གལ་སྲིད་གོང་གི་
གཏམ་དེ་དག་ལ་གཏན་ལན་སྤྲོད་མ་ཤེས་པ་དང་ལུང་དང་རིགས་པ་སེལ་མ་ཤེས་ན་དེའི་སྐབས་འདིར་ཁྱིམ་
བདག་གིས་མག་པ་དང་བག་མ་སྐྱེལ་མཁན་ཚོར་ཁ་བཏགས་སྒྲོན་པ་དང་དངུལ་འབྲུ་སོགས་དོན་སྤྲད་ནས་མགྲོན་
དཔོན་རྣམ་པ་ཚོ་ཡར་ཕེབས་རོགས་ཞེས་ཟེར་ནས་ནང་ལ་བསུ་དགོས་སོ། །
117



ཁ། སྒོ་བར་རིམ་ཕྱེ་དེ་སྨོན་ལམ་ཡོད། སྒོ་ཕྱི་སྒོ་མདན་ནས་རྟེན་འབྲེལ་འགྲིག སྒོ་ཡར་ནང་ལ་འགྲོ་སའི་
ལམ་མི་འདུག ཁྱོད་ཚོས་འགྲོ་སའི་ལམ་དེ་སེལ་དགོས་ཀྱི་འདུག འགྲོ་སའི་ལམ་མེད་པ་ཅི་རེད་ཟེར་ན། འབྲི་
ཟལ་ཆུང་བརྒྱའི་གདང་བརྒྱབ་ནས་འདུག མར་དཀར་གྱི་རྩིག་པ་བརྩིགས་འདུག དཀར་འོ་མའི་རྒྱ་མཚོ་འཁྱིལ་
འདུག དེ་དག་གི་འགྲོ་ལམ་བཀག་ནས་འགྲོ་སའི་ལམ་མི་འདུག ཁྱོད་ཚོས་ཅི་འདྲ་བྱེད་རྒྱུ་ཡིན་ནམ། ཞེས་དང་
ཁྱིམ་བདག་གིས་གོང་གི་གཏམ་དེ་དག་ལ་གཏམ་ལན་རྒྱག་ཤེས་པ་དང་ལུང་དང་རིགས་པ་སེལ་ཤེས་ན་མག་པ་
དང་བག་མ་སྐྱེལ་མཁན་ཚོར་ཁ་བཏགས་སྒྲོན་པ་དང་དངུལ་འབྲུ་སོགས་དོན་ཅི་ཡང་སྤྲོད་མི་དགོས། གལ་སྲིད་
གོང་གི་གཏམ་དེ་དག་ལ་གཏན་ལན་རྒྱག་མ་ཤེས་པ་དང་ལུང་དང་རིགས་པ་སེལ་མ་ཤེས་ན་དེའི་སྐབས་འདིར་
ཁྱིམ་བདག་གིས་མག་པ་དང་བག་མ་སྐྱེལ་མཁན་ཚོར་ཁ་བཏགས་སྒྲོན་པ་དང་དངུལ་འབྲུ་སོགས་དོན་སྤྲད་ནས་
སྐུ་མགྲོན་རྣམ་པ་ཚོ་ཡར་ཕེབས་རོགས་ཞེས་བརྗོད་དེ་ནང་ལ་བསུ་སྲོལ་ཡོད། །
ག སྒོ་ནང་རིམ་ཕྱེ་སྟེ་སྨོན་ལམ་ཡོད། སྒོ་ཕྱི་རིམ་མདན་དེ་རྟེན་འབྲེལ་འགྲིག སྒོ་ཡར་ནང་ལ་འགྲོ་སའི་
ལམ་མི་འདུག ཁྱོད་ཚོའི་འགྲོ་སའི་ལམ་ཀ་དེ་སེལ་དགོས་ཀྱི་འདུག འགྲོ་སའི་ལམ་མེད་པ་ཅི་རེད་ཟེར་ན། ལུག་
ཡུ་མོ་བརྒྱའི་གདང་བརྒྱབ་ནས་འདུག ལྭ་དཀར་གྱི་རྩིག་པ་བརྩིགས་འདུག ཕྱིང་བལ་གྱི་པོ་ཏི་བརྩིགས་འདུག་
བལ་སོག་བལ་འདྲ་བའི་བར་སྣང་གང་འདུག དེ་དག་གི་འགྲོ་ལམ་བཀག་ནས་འགྲོ་སའི་ལམ་མི་འདུག ཁྱོད་
ཚོས་ཅི་འདྲ་བྱེད་རྒྱུ་ཡིན་ནམ་ཞེས་བརྗོད་སྲོལ་ཡོད་པ་དང་ཁྱིམ་བདག་གིས་གོང་གི་གཏམ་དེ་དག་ལ་གཏམ་ལན་
རྒྱག་ཤེས་པ་དང་ལུང་དང་རིགས་པ་སེལ་ཤེས་ན་མག་པ་དང་བག་མ་སྐྱེལ་མཁན་ཚོར་ཁ་བཏགས་སྒྲོན་པ་དང་
དངུལ་འབྲུ་སོགས་དོན་ཅི་ཡང་སྤྲོད་མི་དགོས། གལ་སྲིད་གོང་གི་གཏམ་དེ་དག་ལ་གཏན་ལན་རྒྱག་མ་ཤེས་པ་
དང་ལུང་དང་རིགས་པ་སེལ་མ་ཤེས་ན་དེའི་སྐབས་འདིར་ཁྱིམ་བདག་གིས་མག་པ་དང་བག་མ་སྐྱེལ་མཁན་ཚོར་
ཁ་བཏགས་བསྒྲོན་པ་དང་དངུལ་འབྲུ་སོགས་དོན་སྤྲད་ནས་མགྲོན་དཔོན་རྣམ་པ་ཚོ་ཡར་ཕེབས་རོགས་ཞེས་ཟེར་
ནས་ནང་ལ་བསུ་དགོས་སོ། །
མག་པའམ་བག་མ་སྒོར་འཛུལ་དུས་བསུ་མཁན་ཁྱིམ་གྱིས་གཏམ་ལན་ཚུལ་དུ་སྒོའི་བཤད་པ། །
གཉེན་བག་མའི་འགྲོ་སའི་ལམ་སྒོ་ཕྱེ་ཡོད་དེ། སྒོ་མོ་ཕྱི་མ་ནང་མ་བར་མ་གསུམ་ཡོད། སྒོ་མོ་ཕྱི་མ་གོང་
དཔོན་པོའི་ཁྲིམས་སྒོ་ཡིན། ཁྲིམས་དེ་འདྲ་གཅིག་མེད་ན་སྒོ་མོ་ཕྱེ་ལུགས་མེད། སྒོ་མོ་ནང་མ་གོང་བླ་མའི་ཆོས་སྒོ་
ཡིན། ཆོས་དེ་འདྲ་གཅིག་མེད་ན་སྒོ་མོ་ཕྱེ་ལུགས་མེད། སྒོ་མོ་བར་མ་ཕ་ཨ་ཁུའི་གཏམ་སྒོ་ཡིན། གཏམ་དེ་འདྲ་
གཅིག་མེད་ན་སྒོ་མོཕྱེ་ལུགས་མེད། དེ་ནས་ཕ་ཨ་ཁུས་གཏམ་དེ་འདྲ་གཅིག་བཤད་པ་མ་ཟད་གཉེན་བག་མ་འགྲོ་
སའི་ལམ་གྱི་སྒོ་མོ་ཕྱེ་སྲོལ་ཡོད། ཅེས་དང་དེ་ནས་མག་པ་དང་བག་མ་གང་རུང་བསུས་ནས་ཁྱིམ་ནང་ལ་སླེབས་པ་
དང་ཚང་མ་གྲལ་གདན་ལ་སྡོད་དུས་བཤད་པ་རྒྱག་སྲོལ་ཡོད། །
མག་པའམ་བག་མ་བསུས་ནས་ཁྱིམ་ནང་དུ་འབྱོར་དུས་རྟེན་འབྲེལ་གྱི་བཤད་པ་སྣ་ཚོགས་རྒྱག་སྲོལ་ཡོད་
118



གྲལ་གདན་གྱི་བཤད་པ།
ཀ ཁྱིམ་ནང་གི་གྲལ་གདན་ལ་སྡོད་དུས་མག་པའམ་བག་མ་སྐྱེལ་མཁན་གྱིས་དྲི་བའི་ཚུལ་དུ་བཤད་པ། །
གྲལ་གདན་ལ་སྡོད་ལུགས་མང་པོ་ཡོད་དེ། གྲལ་གྱི་གྲལ་མགོ་ལ་རྒྱ་ནག་ལྕགས་རིའི་རི་མོ་མི་འདུག གྲལ་
མགོ་ལ་མི་སུ་སྡོད་དགོས་སམ། ་ །
ཁ། མག་པ་དང་བག་མ་གང་རུང་ལ་བསུ་མཁན་ཁྱིམ་བདག་གིས་གཏམ་ལན་ཚུལ་དུ་གྲལ་གདན་གྱི་
བཤད་པ། །
གྲལ་གདན་ལ་སྡོད་ལུགས་མང་པོ་ཡོད་དེ། གདན་གྱི་གྲལ་མགོ་ལ། ཕ་ཨ་ཁུས་བསྡད་ན་ཆེ་གྲལ་ཡིན།
གོང་བླ་མས་བསྡད་ན་ཚོགས་གྲལ་ཡིན། གོང་དཔོན་པོས་བསྡད་ན་དབང་གྲལ་ཡིན། ཁྱོད་རྣམ་པ་ཚོ་རྒན་
གཞོན་ཆེ་ཆུང་གོ་རིམ་བཞིན་བྱས་ནས་སྡོད་རོགས་གནང་། །
ག ཡང་མག་པའམ་བག་མ་བསུ་མཁན་ཁྱིམ་ནང་གི་གྲལ་གདན་ལ་མར་སྡོད་སྐབས་མ་འདོད་པའི་ཚུལ་
གྱི་བཤད་པ།
གྲལ་གདན་ལ་སྡོད་ལུགས་མང་པོ་ཡོད་དེ། གྲལ་མགོ་ལ་རྒྱ་ནག་ལྕགས་རིའི་རི་མོ་མི་འདུག རྒྱ་ཞིང་ཆེན་
བཅོ་བརྒྱད་ཀྱི་ཆགས་ལུགས་དེ་མི་འདུག དེའི་མཚམས་ལ་བཀྲ་ཤིས་རྟགས་བརྒྱད་ཀྱི་རི་མོ་མི་འདུག བོད་ཁྲི་
བསྐོར་བཅུ་གཉིས་ཀྱི་ཆགས་ལུགས་མི་འདུག དེའི་མཚམས་ལ་གཡུང་དྲུང་རི་མོ་མི་འདུག ཧོར་སེར་པོའི་ཆགས་
ལུགས་མི་འདུག དེའི་མཚམས་ལ་ཚེ་ལོ་དགུ་སྒྲིམ་གྱི་རི་མོ་མི་འདུག རིན་ཆེན་གྱི་ས་ཆགས་ལུགས་མི་འདུག
བག་མའི་སྡོད་ས་ལ་གྲོ་ཡིས་བྲིས་པའི་གཡུང་དྲུང་རི་མོ་མི་འདུག གནས་བག་མའི་འགྲོ་ལུགས་མི་འདུག སྡོད་
སའི་གྲལ་གདན་ལ་དེ་འདྲ་གཅིག་མེད་ན། ང་ཚོ་མར་སྡོད་རྒྱུ་མ་ཡིན། ཞེས་དང་ཁྱིམ་བདག་གིས་གོང་གི་གཏམ་
དེ་དག་ལ་གཏམ་ལན་རྒྱག་ཤེས་པ་དང་ལུང་དང་རིགས་པས་སེལ་ཤེས་ན་མག་པ་དང་བག་མ་སྐྱེལ་མཁན་ཚོར་ཁ་
བཏགས་སྒྲོན་པ་དང་དངུལ་འབྲུ་སོགས་དོན་ཅི་ཡང་སྤྲོད་མི་དགོས། གལ་སྲིད་གོང་གི་གཏམ་དེ་དག་ལ་གཏམ་
ལན་རྒྱག་མ་ཤེས་པ་དང་ལུང་དང་རིགས་པས་སེལ་མ་ཤེས་ན། དེའི་སྐབས་འདིར་ཁྱིམ་བདག་གིས་མག་པ་དང་
བག་མ་སྐྱེལ་མཁན་ཚོར་ཁ་བཏགས་སྒྲོན་པ་དང་དངུལ་འབྲུ་སོགས་དོན་སྤྲད་ནས་མགྲོན་དཔོན་རྣམ་པ་ཚོ་མར་
བཞུགས་རོགས་ཞེས་ཟེར་ནས་ཚང་མ་གྲལ་གདན་སྟེང་ལ་མར་བཞུགས་པ་དང༌། དེ་ནས་མག་པ་དང་བག་མ་སུ་
ཡིན་ཡང་བསུ་མཁན་ཁྱིམ་གྱིས་གཉེན་སྒྲིག་བྱེད་མཁན་བུ་དང་བུ་མོ་གཉིས་ལ་རྟེན་འབྲེལ་གྱི་བཤད་པ་འདི་ལྟར་
རྒྱག་སྲོལ་ཡོད། །
རྟེན་འབྲེལ་གྱི་བཤད་པ། །
(1) བག་མ་བསུ་སའི་ཁྱིམ་བདག་གིས་གཉེན་སྒྲིག་བྱེད་མཁན་བུ་དང་བུ་མོ་གཉིས་ལ་རྟེན་འབྲེལ་གྱི་
བཤད་པ།
དེ་རིང་ངེད་ཁྱིམ་ཚང་གཉིས་ཀྱི་བུ་དང་བུ་མོ་གཉིས་ཕན་ཚུན་བློ་བབས་པ་དང་ཁྱིམ་ཚང་གཉིས་ཀྱི་ཕ་མས་
119



མོས་མཐུན་བྱུང་ནས་གཉེན་སྒྲིག་གི་རྟེན་འབྲེལ་བྱས་པ་ཡིན། དེ་ནས་རྟགས་རྟེན་འབྲེལ་དང་ལས་སྨོན་ལམ་
བསམ་དོན་འགྲུབ་པའི་ཆེད་དུ་གཏམ་བཤད་གཏོང་རྒྱུ་ཡིན། །
དེ་རིང་གནམ་ལ་སྐར་མ་བཟང་། དེ་རིང་ས་ལ་དུས་ཚོད་བཟང༌།།
དེ་རིང་བར་ལ་ཚེས་གྲངས་བཟང་། བཟང་གསུམ་ཆེན་པོའི་རྟེན་འབྲེལ་རེད།
བྱ་རྨ་བྱ་ཡིན་ན་ཐང་ལ་ལྡིང་ཞིང་འགྲོ་དགོས། བྱ་རྨ་བྱ་ཡིན་ན་ཐང་ལ་རྩལ་ཞིང་འགྲོ་དགོས།
གླིང་གེ་སར་ཡིན་ན་གཡང་སྒོ་དེ་ཕྱེ་དགོས། མ་འབྲུག་མོ་ཡིན་ན་དར་ར་དེ་ཕྱེ་དགོས།
རྟ་རག་པ་ཡིན་ན་རྒྱ་སྒོ་དེ་ཕྱེ་དགོས། མ་སྲིང་མོ་ཡིན་ན་ཇ་ཆང་འཛོམས་དགོས། །
དྲ་བའི་གྲལ་ལ་མ་འགག ཆུ་ཚོད་ཀྱི་ཉིན་གཏམ་ལ་མ་འགག
ལ་གཉིས་ལ་བཙན་ལ་མ་འགག ཆུ་གཉིས་ཟམ་པ་ལ་མ་འགག།
ལ་ཁ་བ་ལ་མ་འགག ལུང་བ་མོ་ལ་མ་འགག །
དེ་རིང་སྐུ་མགྲོན་རྣམ་པ་ཚོ་བུ་མོ་གཡང་དང་མཉམ་དུ་དེར་ཕེབས་རོགས་བྱེད་པ་བཀའ་དྲིན་ཆེ། བུ་མོ་
གཡང་དང་མཉམ་དུ་དེར་སླེབས་པས་གཡང་ཕྱི་ལོག་མ་རྒྱག་པའི་ཆེད་དུ་ངའི་གཡང་འབོད་གཅིག་བྱེད་རྒྱུ་ཡིན། །
འོ། སྟོད་ཀྱི་རྒྱ་གར་རྒྱལ་པོའི་གཡང་ཞིག་ཤོག སྨད་ཀྱི་རྒྱ་ནག་རྒྱལ་པོའི་གཡང་ཞིག་ཤོག་
སྟག་གཟིག་ནོར་གྱི་རྒྱལ་པོའི་གཡང་ཞིག་ཤོག གཡང་འདི་གསུམ་ཆགས་པའི་རྟེན་འབྲེལ་ཡིན།
འོ། (མུ་མདོ) བྷ་ཏ་ཧོར་གྱི་རྒྱལ་པོའི་གཡང་ཞིག་ཤོག ཟི་ལིང་གངས་དཀར་རྒྱལ་པོའི་གཡང་ཞིག་ཤོག་
གླིང་གེ་སར་རྒྱལ་པོའི་གཡང་ཞིག་ཤོག གཡང་འདི་གསུམ་ཆགས་པའི་རྟེན་འབྲེལ་ཡིན། །
འོ། གཡུ་གཅིག་ཕུག་རོན་འཕུར་བཞིན་གཡང་ཞིག་ཤོག དུང་གཅིག་ལུག་གུ་འབལ་བཞིན་གཡང་ཞིག་ཤོག
བྱུ་རུ་རྒས་མོའི་ལག་འདྲའི་གཡང་ཞིག་ཤོག གཡང་འདི་གསུམ་ཆགས་པའི་རྟེན་འབྲེལ་ཡིན། །
ཞེས་དང་སྤྱིར་བཏང་བྱས་ན་གཡང་འབོད་དེ་ལྟ་བུ་ཡིན་ཡང་ཁ་ཤས་ཀྱིས་གོང་གི་གཡང་འབོད་རྣམས་
ཀྱིས་མ་ཚད་ད་དུང་ཚིག་ཁ་ཤས་འབོད་རྒྱུ་ཡོད་དེ། མཛེས་པོ་གངས་སའི་ལྷ་དར་གཡང་ཞིག་ཤོག མི་གཡང་ཤོག
ནོར་གཡང་ཤོག རྟ་གཡང་ཤོག འབྲི་གཡང་ཤོག ར་གཡང་ཤོག ལུག་གཡང་ཤོག གླེང་གེ་སར་རྒྱལ་པོའི་
གཡང་ཞིག་ཤོག འཛམ་བུ་གླིང་ཁམས་བཅུ་གཉིས་གཡང་ཞིག་ཤོག གཡང་ཆགས་ས་ཡོད་དེ་ལྡན་ས་ཡོད།
གཡང་ཕྱིར་ལ་མ་སོང་ནང་ལ་ཤོག་ཅེས་གཡང་འབོད་བྱས་པ་དང་ད་དུང་གླུ་བླངས་ནས་གླུའི་རྣམ་པའི་ཐོག་ནས་
གཡང་འབོད་བྱེད་སྲོལ་ཡོད་དེ།
གླིང་ཁྱོད་ཀྱི་བུ་འདི་མི་གཡང་ཤོག བྱུ་རུ་རྒྱལ་པོའི་བྱུ་གཡང་ཤོག
ཨ་གྲགས་རྒྱལ་པོའི་གཟི་གཡང་ཤོག རྒྱ་ནག་རྒྱལ་པོའི་ཇ་གཡང་ཤོག
སྟག་རོང་རྒྱལ་པོའི་རྟ་གཡང་ཤོག སྟག་གཟིག་རྒྱལ་པོའི་ནོར་གཡང་ཤོག
ཁ་ཆེ་རྒྱལ་པོའི་ར་གཡང་ཤོག འབྲི་ཟལ་ཆུང་བརྒྱ་ཡི་འབྲི་གཡང་ཤོག །
120



མཛོ་ཁྱུང་ཀ་བརྒྱ་ཡི་མཛོ་གཡང་ཤོག འབྲུ་སྔོ་མོ་བརྒྱ་ཡི་འབྲུ་གཡང་ཤོག
ཅེས་དང་གཡང་འབོད་ཆ་ཚང་རྫོགས་པ་དང་ཁྱིམ་ནང་ལ་ལྟད་མོ་བ་མང་པོ་སླེབས་ཡོད་རྐྱེན། དེ་ནས་
མག་པའམ་ཡང་ན་མནའ་མ་ལེན་མཁན་གྱིས་གཉེན་སྒྲིག་བྱེད་མཁན་བུ་བུ་མོ་གཉིས་དང་ཁྱིམ་ནང་གི་མགྲོན་པོ་
ཚོར་ཕུལ་བའི་བཤད་པ།
དམར་ཡག་འདྲ་བའི་སྟག་འཛོམས་ཡོད། གྲེ་སེར་འདྲ་བའི་འབྲོང་འཛོམས་ཡོད། །
རྒྱ་རྒྱ་ར་ཡི་ར་འཛོམས་ཡོད། ལྡུམ་ལྡུམ་ལུག་གི་ལུག་འཛོམས་ཡོད། །
མཇུག་མ་འདྲ་བའི་བྱ་འཛོམས་ཡོད། དེ་རིང་ནས་ཁྱོད་འཛོམས་ཡོད། །
སང་ཉིན་ནས་ང་འཛོམས་ཡོད། དགའ་བའི་རི་ལ་རྩྭ་གཅིག་བཟས།།
སྐྱིད་པའི་རི་ལ་བྲོ་གཅིག་འཆམ། དགའ་སྐྱིད་བར་ལ་དབྱངས་ཤིག་འཐེན།
ཡག་གཅིག་བུ་མོ་ཁུ་བྱུག་མཚོ་མོ་དེ་སུ་ལ་སྤྲོད། ཡག་གཅིག་བུ་མོ་ཁུ་བྱུག་མཚོ་མོ་དེ་ཁྱོད་ལ་སྤྲོད།
གྲི་ཆུང་ཨེ་དགའ་སྟེ་ཤ་ལ་དགའ་ན་ཤ་ཟ་མི་ཉན། ཕོར་པ་རྩི་ཕོར་དེ་ཆང་ལ་དགའ་ན་ཆང་འཐུང་མི་ཉན།
ཤར་རི་ལ་སུ་མཐོ་བྱེད་མི་ཉན། ནུབ་རི་ལ་སུ་དམའ་བྱེད་མི་ཉན།
རི་གཉིས་ཀ་མཐོ་ན་ལུང་པའི་རྒྱན་ཡིན། རྩྭ་ཀུ་ཤ་བཟང་ན་བུམ་པའི་རྒྱན་ཡིན།
བུམ་པ་ལ་བུམ་རྫས་འཛོམས་ཡོད། དཀྱིལ་འཁོར་ལ་ལྷ་འཛོམས་ཡོད།
འཛོམས་གསུམ་ཆེན་པོའི་རྟེན་འབྲེལ་དེ་འགྲིག་གམ།
ཅེས་དང་གོང་གི་གཏམ་དུམ་བུ་དེའི་ནང་དོན་མདོར་བསྡུས་ན་གཉེན་སྒྲིག་བྱེད་མཁན་གྱི་བུ་དང་བུ་མོ་
གཉིས་དང་མི་གཞན་སུ་འདྲ་ཞིག་ཡིན་རུང་རྒྱུ་ནོར་ལོངས་སྤྱོད་ལ་ཆོག་ཤེས་ཡོད་དགོས་པ་དང་འགྲོ་འདུག་སྤྱོད་
གསུམ་སོགས་མི་ཆོས་ཀྱི་ཀུན་སྤྱོད་དེ་ཀུན་དང་མཐུན་པ་བྱེད་དགོས་ལས་རང་སྣང་གང་ཤར་བྱེད་མི་རུང་ཞེས་པའི་
དོན་ཡིན་ནོ། །
(2) བག་མ་བསུ་མཁན་ཁྱིམ་གྱིས་ཁང་པའི་བཤད་པ།
ཀ ཁང་པའི་སྒོའི་བཤད་པ། །
ཁང་པ་རྒྱ་ཁང་གྲུ་བཞི། རབ་གསལ་གསེར་གྱི་པ་ཏྲ། །
སྒོ་གཡས་དུང་རི་ཁྲ་མོ་ལ། ཤ་ཕོ་དུང་གི་རྭ་ཅོ་ཡོད།
སྒོ་གཡོན་གཡུ་རི་ཁྲ་མོ་ལ། ཤ་མོ་གཡུ་ཡི་རྭ་ཅོ་ཡོད།
སྒོ་མགོ་ལ་ཤ་ཕྲུག་ཡུ་མོ་དཔལ་འཛོམས་ཡོད། སྒོ་ཕྱི་མ་ནང་མ་བར་མ་གསུམ་ཡོད།
སྒོ་ཕྱི་མ་དེ་བཀྲ་ཤིས་དགོས། སྒོ་ནང་མ་དེ་གཡང་ཆགས་དགོས།
སྒོ་བར་མ་དེ་བསམ་དོན་འགྲུབ་དགོས། སྒོ་ཕྱི་མ་ནང་མ་བར་མ་གསུམ་ཡོད། །
སྒོ་ཕྱི་མ་དེ་ཡུ་མོ་ལུག་གི་སྒོ། བལ་སོག་བལ་བརྒྱ་ཡི་རྟེན་འབྲེལ་ཡིན། །
ད\



སྒོ་ནང་མ་དེ་ཟལ་ཆུང་འབྲི་ཡི་སྒོ། དཀར་འོ་མའི་བརྒྱ་ཡི་རྟེན་འབྲེལ་ཡིན།
སྒོ་བར་མ་དེ་འདོ་བ་རྟའི་སྒོ། འགྲོས་རྐང་པ་བརྒྱ་ཡི་རྟེན་འབྲེལ་ཡིན།
སྒོ་ཕྱི་མ་ནང་མ་བར་མ་གསུམ་ཡོད། སྒོ་ཕྱི་མ་དེ་གོང་དཔོན་པོའི་ཁྲིམས་སྒོ་ཡིན།
སྒོ་ནང་མ་དེ་གོང་བླ་མའི་ཆོས་སྒོ་ཡིན། སྒོ་བར་མ་དེ་ཕ་ཨ་ཁུའི་གཏམ་སྒོ་ཡིན།
ཁ། ཁང་པའི་ནང་གི་ཀ་བའི་བཤད་པ། དེ་
ཀ་བ་ཡར་བཙུགས་གསེར་ཡིན། གདུང་མ་མར་བཤམས་དངུལ་ཡིན། །
ཀ་བ་གཅིག་དང་ཀ་ལུགས་གཉིས། ཕོ་སུ་རྒྱན་གཅིག་དང་ང་རྒྱན་གཉིས།
ཀ་བ་གཅིག་དང་འོ་མ་གཉིས། མོ་སུ་འཐུང་གཅིག་དང་ང་འཐུང་གཉིས། །
ཀ་མགོ་ལ་བཀྲ་ཤིས་རྟགས་བརྒྱད་ཡོད། ཀ་རྐེད་ལ་གཡུང་དྲུང་རི་མོ་ཡོད། །
ཀ་རྩ་ལ་ཚེ་ལོའི་དགུ་སྒྲིམ་ཡོད། ཀ་མགོ་ལ་བྱ་འབྲུག་ཁ་སྤྲོད་ཡོད། །
ཀ་རྐེད་ལ་གཡུ་འབྲུག་ཁ་སྤྲོད་ཡོད། ཀ་རྩ་ལ་ཨ་ལོང་བཀོན་འདྲ་ཡོད། །
ག ཁང་པའི་ནང་གི་ཐབ་ལ་བཤད་པ། །
ཡར་ཐབ་གསེར་ཐབ་ཁྲ་མོ་ལ། ཆང་སྐྱེམས་པའི་འདྲེན་ལམ་མི་ཆད་པའི་རྟེན་འབྲེལ་ཡིན།
ཕི་ཐབ་དུང་ཐབ་ཁྲ་མོ་ལ། ཇ་ནག་པོའི་འདྲེན་ལམ་མི་ཆད་པའི་རྟེན་འབྲེལ་ཡིན།
ཚུར་ཐབ་གཡུ་ཐབ་ཁྲ་མོ་ལ། དཀར་འོ་མའི་འདྲེན་ལམ་མི་ཆད་པའི་རྟེན་འབྲེལ་ཡིན།
ཡར་ཐབ་གསེར་ཐབ་ཁྲ་མོའི་དཀྱིལ་ལ། ལྕགས་སྐྱེད་རིགས་གསུམ་མགོན་པོ་གཅིག་བཙུགས་ནས།
ལྕགས་སྐྱེད་རིགས་གསུམ་མགོན་པོའི་དཀྱིལ་ལ། ཟངས་དཀར་བཀྲ་ཤིས་ལུང་བརྒྱད་གཅིག་གི་ཐབ་ཡོད།
ཟངས་དཀར་བཀྲ་ཤིས་ལུང་བརྒྱད་ཀྱི་ནང་ལ། ཟད་ཐབས་མེད་པའི་སྔོ་མོ་ཆུ་ཞིག་བླུགས། །
ཇ་ནག་པོའི་ཟད་ཐབས་མེད་པའི་ཇ་ཞིག་བཏབ་ནས། རྒྱ་ཇ་མེ་ཏོག་གཡང་འཛིན་དེ།
ཕར་བཏབ་ར་ནག་ཟས་ལ་དྲངས་འདྲ་ཡིན། ཇ་ཚུར་འདུ་ཚུར་ལ་འདུ་སྟེ།
དགའ་ལྡན་ཚོགས་གྲལ་འཁོད་འདྲ་ཡིན། ཁོལ་འདུ་ལན་གསུམ་བརྒྱབ་ན། །
ས་ལ་ཐོག་རྒོད་རྒྱག་འདྲ་ཡིན། བཤལ་བཤལ་ལན་གསུམ་བཏང་ན།
ཆུ་རྦ་རླབས་གནམ་ལ་མཆོད་འདྲ་ཡིན། དཀྲུག་དཀྲུག་ལན་གསུམ་བཏང་ན།།
གནམ་ལ་གཡུ་འབྲུག་གྲགས་འདྲ་ཡིན། དེ་ལ་ཇ་སྡོར་མར་དཀར་གཅིག་འཕངས་ན།།
རྒོད་ཐང་དཀར་ཐང་ལ་བབས་འདྲ་ཡིན། དཀར་ཡོལ་འབྲུག་རིས་ཀྱི་ནང་ལ།
ཇ་བསྲུབས་ཇ་འོད་ཟེར་འདྲ་གཅིག་བླུགས་ན། དར་དམར་པོ་གནམ་ལ་སྐྱོང་འདྲ་ཡིན།
ཇ་བསྲུབས་ཇ་དེ་ལ་ཕུ་གཅིག་བཏབ་ན། མཚོ་དར་དཀར་རླུང་གིས་འདེད་འདྲ་ཡིན།།
ཞེས་དང་གོང་གི་ཐབ་ལ་བཤད་པ་དང་མི་འདྲ་བའི་བཤད་སྲོལ་གཞན་ཞིག་ནི།
122



ཕུན་སུམ་ཚོགས་པའི་ཐབ་གཅིག་ནང་ལ། ལྕགས་སྐྱེད་རིགས་གསུམ་མགོན་པོ་གཅིག་བཙུགས། །
དེ་ལ་དམར་འོད་མ་ཆད་པའི་མེ་གཅིག་སྤར། དེའི་སྟེང་ལ་ཟངས་དཀར་བཀྲ་ཤིས་ལུང་བརྒྱད་གཅིག་གི་ཐབ།
དེའི་ནང་ལ་རྒྱུན་ཆད་མེད་པའི་ཆུ་གཅིག་བླུགས། ཨ་ཡག་ཉམས་དང་ཕ་དང་གཅིག
དར་ཡག་ཉམས་དང་མ་དང་གཉིས། དེའི་ནང་ལ་ཇ་གཅིག་བཏབ་ན། །
ཇ་ཕར་བཏབ་དེ་ར་ནག་ཟས་ལ་དྲངས་འདྲ་ཡིན། ཇ་ནོར་བུ་མེ་འབར་ལ་ཁུ་བ་དེ་མེད་ན། །
ཇ་བཏབ་མི་བསོད་ནམས་ཆུང་ལེ་རེད། ཇ་ཚད་ལན་གསུམ་བཏང་ལེ་དེ། །
གནམ་ལ་གཏོར་མ་གཏོང་འདྲ་ཡིན། ཇ་དཀྲུག་ལན་གསུམ་བརྒྱབ་ལེ་དེ།
གནམ་ལ་གཡུ་འབྲུག་གྲགས་འདྲ་ཡིན། དེའི་ནང་མར་དཀར་པུ་ལོ་འཕངས་པ་དེ།
རྒོད་ཐང་དཀར་ཐང་ལ་མཆོང་པ་འདྲ། འོ་ཡིད་སུ་འཁེལ་ཐལ་ན། །
ཡར་ཐབ་གསེར་ཐབ་ཁྲ་མོ་ལ། ཇ་འོད་ཟེར་གྱི་འདྲེན་ལམ་མི་ཆད་ཡོད། །
ཚུར་ཐབ་དངུལ་ཐབ་ཁྲ་མོ་ལ། ཆང་སྐྱེམས་པའི་འདྲེན་ལམ་མི་ཆད་ཡོད། །
ཆང་མ་བདུད་རྩི་ཕུང་པོ་ཡིན། ཆང་སྐྱེམས་པའི་བདུད་རྩི་ཡར་མཆོད་ཡིན།
འོག་ཐབ་ལ་ཀ་བ་དཀྱིལ་ཀ་དེ། ཀ་གདན་དུང་ལས་གྲུབ་ལེ་ཡིན། །
ཀ་ལུགས་གཡུ་ལས་གྲུབ་ལེ་ཡིན། ཀ་ལུགས་སྒྲོལ་མ་རང་བྱོན་རེད། །
ཀ་བ་དེ་ལ་འོ་མ་བབས་ན། མོ་སུ་འཐུང་གཅིག་དང་ང་འཐུང་ཡིན།
ཀ་ལུགས་དེ་ལ་གཡུ་ལུགས་དེ། ཕོ་སུ་རྒྱན་གཅིག་དང་ང་རྒྱན་ཡིན།།
སྟེང་མི་འཆུག་ཀ་བ་ཀ་ལུགས་ཡོད། འོག་མི་འཆུག་ཀ་མཐིལ་རྡོ་བོང་ཡོད།
ང་། ཁང་པའི་ནང་གི་སྡོད་སའི་གྲལ་ལ་བཤད་པ། །
གཡས་གྲལ་ལ་ཉི་མ་ཤར་འདྲ་རེད། གཡོན་གྲལ་ལ་ཟླ་བ་ཚེས་འདྲ་རེད།
དཀྱིལ་གྲལ་ལ་མེ་ཐིག་བསྐོར་འདྲ་རེད། ཁྲི་གོར་གོར་དེ་གོང་དཔོན་པོའི་ཁྲིམས་ར་ཡིན།།
རྡོ་གོར་གོར་དེ་གོང་བླ་མའི་ཆོས་ར་ཡིན། གྲལ་གོར་གོར་དེ་ཕ་ཨ་ཁུའི་གཏམ་ར་ཡིན།།
ནང་གི་གོར་གོར་དེ་མ་ཨ་སྲུའི་ཇ་ར་ཆང་ར་ཡིན། མཛེས་པའི་གོར་གོར་དེ་བུ་ཚ་བུ་མོའི་རྩེད་མོ་རྩེ་ས་ཡིན།།
བུད་མེད་གཅིག་གིས་གཏམ་བཤད་ན། ལྷ་སེང་རྡོ་རྗེ་དགའ་བཤོག
མི་རབས་ཆགས་པའི་མི་རྒན། སྲིད་པ་ཆགས་པའི་གངས་རྒན། །
ཆང་འཐུང་དུས་ལ་གཏམ་གཅིག་མ་བཤད་ན། ཕ་ཨ་ཁུ་དེ་གླང་རྒན་ཆུ་འཐུང་འདྲ།
ཞེས་དང་ཡང་ན། །
བློ་ཡིད་སུ་ལ་འཁེལ་ཐལ་ན། མི་ཕོ་གྲལ་ལ་འདུག་པ་དེ།།
བཤད་ཁྲལ་དེ་ཅི་མ་རེད་དེ། མི་རེའི་གཏམ་རེ་མ་བཤད་ན།
123



བུ་དཔའ་བོ་ཡིན་མིན་ཤན་མི་འབྱེད། རྟ་ཕོ་ཁྲོམ་ལ་བཏགས་པ་དེ།
རྒྱུག་ཁྲལ་དེ་ཅི་མ་རེད་དེ། གོམ་འགྲོས་ཨ་ཡོད་ཤན་མི་འབྱེད། །
མཛོ་ཁྱུང་དཀར་ཨ་ཕ་གླང་རྒན་རེད། ཟལ་ཆུང་འབྲི་ཡི་ཚེ་རོགས་རེད།
མཛོ་ཁྱུང་དཀར་འདྲ་ལེ་ཟོག་གཅིག་མེད། དྲེལ་སྨུག་ཆུང་ཨ་ཕ་བོང་བུ་རེད།
འདོ་བ་རྟ་ཡི་ཚེ་རོགས་རེད། དྲེལ་དམན་ཆུང་འདྲ་ལེ་ཟོག་གཅིག་མེད། །
སྲིད་པ་ས་ཆགས་ལུགས་ཀྱི་བཤད་པ། །
ཕུ་རེ་ཕུ་ལ་བྱ་གཅིག་བྱུང་ལེ་དེ། ཨ་སྲིད་སྲིད་པ་དེ་ཡོད་རེད་ཡོད་རེད་ཟེར་གྱིན།
མདའ་རུའི་མདའ་ལ་བྱ་གཅིག་བྱུང་ལེ་དེ། ཨ་སྲིད་སྲིད་པ་དེ་མེད་རེད་མེད་རེད་ཟེར་གྱིན།
ཨ་སྲིད་སྲིད་པའི་ཡོད་མེད་གཉིས་ཀྱི་ས་མཚམས་ལ། ཤིང་པ་སངས་ལྗོན་ཤིང་གི་རྐེད་ལ།
སྒོ་ང་དྲུག་གསུམ་བཅོ་བརྒྱད་སྒོང་ཡོད། སྒོང་དྲུག་དེ་སྟེང་མཆོག་ལྷ་ལ་ཕུལ།
སྟེང་ལྷ་ཁམས་ཆགས་པའི་གཞི་མ་ཡིན། སྒོང་དྲུག་དེ་བར་ཁམས་གནས་ལ་ཕུལ།
བར་གནས་ཁམས་ཆགས་པའི་གཞི་མ་ཡིན། སྒོང་དྲུག་དེ་འོག་ཕྱོགས་ཀླུ་ལ་ཕུལ།
འོག་ཀླུ་ཁམས་ཆགས་པའི་གཞི་མ་ཡིན།
མི་རབས་ཆགས་ལུགས་ཀྱི་བཤད་པ། །
(1) གནམ་འཁོར་རྩིབས་དགུ། །
རྡོ་ཡི་བོང་བ་མན་ཆད་དང་། ས་ཡི་པད་མ་འདབ་བརྒྱད།
རྡོ་ཡི་ཁྲི་ཡི་ཡན་ཆད་ལ། བྱང་རྣ་མེད་ཀྱི་ཕྱོགས་ལ་མི་གཅིག་བྱུང་།
རང་ལུས་འདོམ་པ་བཞི་ཡོད་པ། སྐྲའི་ཕྱོགས་ལ་ཁྲུ་བཞི་ཡོད་པ།
རྣ་ཅོག་ལ་གོར་བཞི་ཡོད་པ། སོ་ལ་སོར་བཞི་ཡོད་པ། །
མི་ཡི་སྐུ་ཚེ་དེ་རི་ལ་བརྟེན་པ་རེད། རི་འོ་འཐུང་པ་དང་རི་པགས་གྱོན།།
གསེར་གྱི་གཉའ་ཤིང་ལྟ་མ་ལྡེམ། གསེར་གྱི་ཐོང་པ་འགག་མ་འགུག
དར་གྱི་ལོ་ཐག་ཚ་མ་ཚོ། དེའི་མི་རབས་དེ་ཆགས་ཐུབ་ཡོད་མ་རེད། །
(2) ཡང་བྱང་རྣ་མེད་ཀྱི་ཕྱོགས་ལ་མི་གཅིག་བྱུང་། །
རང་ལུས་འདོམ་པ་གསུམ་ཡོད་པ། སྐྲའི་ཕྱོགས་ལ་ཁྲུ་གསུམ་ཡོད་པ།
རྣ་ཅོག་ལ་ཀོར་གསུམ་ཡོད་པ། སོ་ལ་སོར་གསུམ་ཡོད་པ། ་བ་
མིའི་སྐུ་ཚེ་དེ་བྲག་ལ་བརྟེན་པ་རེད། བྲག་འོ་འཐུང་པ་དང་བྲག་པགས་གྱོན།
དངུལ་གྱི་གཉའ་ཤིང་ལྟ་མ་ལྡེམ། དངུལ་གྱི་ཐོང་པ་འགག་མ་འགུག
སྟོང་སྐུད་ཀྱི་ལོ་ཐག་ཚ་མ་ཚོ། དེའི་མི་རབས་དེ་ཆགས་ཐུབ་ཡོད་མ་རེད། །
124



(3) ཡང་བྱང་རྣ་མེད་ཀྱི་ཕྱོགས་ལ་མི་གཅིག་བྱུང་།
རང་ལུས་འདོམ་པ་གཉིས་ཡོད་པ། སྐྲའི་ཕྱོགས་ལ་ཁྲུ་གཉིས་ཡོད་པ།
རྣ་ཅོག་ལ་ཀོར་གཉིས་ཡོད་པ། སོ་ལ་སོར་གཉིས་ཡོད་པ། །
མི་ཡི་སྐུ་ཚེ་དེ་ཤིང་ལ་བརྟེན་པ་རེད། ཤིང་འོ་འཐུང་པ་དང་ཤིང་པགས་གྱོན།
གཡུ་ཡི་གཉའ་ཤིང་ལྟ་མ་ལྡེམ། གཡུ་ཡི་ཐོང་པ་འགག་མ་འགུག །
རས་སྐུད་ཀྱི་ལོ་ཐག་ཚ་མ་ཚོམ། དེ་ཡི་མི་རབས་དེ་ཆགས་ཐུབ་ཡོད་མ་རེད། །
(4) ཡང་བྱང་རྣ་མེད་ཀྱི་ཕྱོགས་ལ་མི་གཅིག་བྱུང༌། །
རང་ལུས་འདོམ་པ་གང་ཡོད་པ། སྐྲ་ཡི་ཕྱོགས་ལ་ཁྲུ་གང་ཡོད་པ།
རྣ་ཅོག་ལ་ཀོར་གང་ཡོད་པ། སོ་ལ་སོར་གང་ཡོད་པ། །
མི་ཡི་སྐུ་ཚེ་དེ་བ་ལ་བརྟེན་པ་རེད། བ་འོ་འཐུང་པ་དང་བ་ལྤགས་གྱོན། །
ཤིང་གི་གཉའ་ཤིང་ལྟ་མ་ལྡེམ། ཤིང་གི་ཐོང་པ་འགག་མ་འགུག །
བྲེགས་པའི་ལོ་ཐག་ཚ་མ་ཚོམ། དེ་ཡི་མི་རབས་དེ་ཆགས་ཐུབ་པ་རེད། །
འཁོར་བ་པ་ལ་ཡིན་དགོས། མེ་རྩྭ་བཟའ་མི་ཡི་གླང་གཅིག་དགོས།
གཡས་རི་ལ་རྩྭ་ཟས་དགོས། གཡོན་རི་ལ་ཆུ་འཐུང་དགོས། །
ཞིང་ནས་འབྲུ་འབྱུང་ལུགས་ཀྱི་བཤད་པ། །
(1) འབྲུ་གཅིག་མི་བཙུགས་འབྲུ་གཅིག་བཙུགས། །
གངས་རི་མགོ་ལ་འབྲུ་གཅིག་བཙུགས། གཉའ་གཅིག་མི་བཞག་གཉའ་གཅིག་བཞག
གངས་སེང་ཆེན་གཉིས་ལ་གཉའ་གཅིག་བཞག གསེར་གྱི་གཉའ་ཤིང་ལྟ་མ་ལྡེམ། །
གསེར་གྱི་ཐོང་པ་འགག་མ་འགུག དར་གྱི་ལོ་ཐག་ཚ་མ་ཚོམ།
ལོ་ཨ་ཡག་བསམ་སྟེ་མ་ཡག་རེད། ལྗང་ཨ་འཁྲུངས་བསམ་སྟེ་མ་འཁྲུངས་རེད། །
འབྲུ་ཨ་འཛུགས་བསམ་སྟེ་མ་འཛུགས་རེད། དེ་ཡི་མི་རབས་དེ་ཆགས་ཐུབ་ཡོད་མ་རེད།
(2) ཡང་འབྲུ་གཅིག་མི་བཙུགས་འབྲུ་གཅིག་བཙུགས། །
བྲག་དཀར་སྟེང་ལ་འབྲུ་གཅིག་བཙུགས། གཉའ་གཅིག་མི་བཞག་གཉའ་གཅིག་བཞག
རྒོད་ཐང་དཀར་གཉིས་ལ་གཉའ་གཅིག་བཞག དངུལ་གྱི་གཉའ་ཤིང་ལྟ་མ་ལྡེམ། །
དངུལ་གྱི་ཐོང་པ་འགག་མ་འགུག སྟོང་སྐུད་ཀྱི་ལོ་ཐག་ཚ་མ་ཚོམ། །
ལོ་ཨ་ཡག་བསམ་སྟེ་མ་ཡག་རེད། ལྗང་ཨ་འཁྲུངས་བསམ་སྟེ་མ་འཁྲུངས་རེད།
འབྲུ་ཨ་འཛུགས་བསམ་སྟེ་མ་འཛུགས་རེད། དེའི་མི་རབས་དེ་ཆགས་ཐུབ་ཡོད་མ་རེད།
(3) ཡང་འབྲུ་གཅིག་མི་བཙུགས་འབྲུ་གཅིག་བཙུགས། །
125



རིན་ཆེན་ས་ལ་འབྲུ་གཅིག་བཙུགས། གཉའ་གཅིག་མི་བཞག་གཉའ་གཅིག་བཞག་
མཛོ་ཁྱུང་དཀར་གཉིས་ལ་གཉའ་གཅིག་བཞག ཤིང་གི་གཉའ་ཤིང་ལྡ་མ་ལྡེམ། །
ཤིང་གི་ཐོང་པ་འགག་མ་འགུག བྲེགས་པའི་ལོ་ཐག་ཚ་མ་ཚོམ། །
ལོ་ཨ་ཡག་བསམ་སྟེ་ཡག་ལེ་རེད། ལྗང་ཨ་འཁྲུངས་བསམ་སྟེ་འཁྲུངས་ལེ་རེད།
འབྲུ་ཨ་འཛུགས་བསམ་སྟེ་འཛུགས་ལེ་རེད། དེ་ནས་མི་རབས་དེ་ཆགས་ཐུབ་ཡོད་རེད།
ལྗང་ཞག་གཅིག་ཞག་གཉིས་ཞག་མ་གསུམ། ཞག་མ་གསུམ་གྱི་སྟེང་ཁ་ལ། །
ཁབ་རྒྱ་རྩེ་འདྲ་བཞིན་གྲུབ་སེ་དོན་ཡོད། ལྗང་ཞག་གཅིག་ཞག་གཉིས་ཞག་མ་དྲུག་གི་སྟེང་ལ།
མདུང་རྩེ་འདྲ་བཞིན་ཧྲུག་སེ་དོན་ཡོད། ལྗང་ཞག་གཅིག་ཞག་གཉིས་ཞག་མ་དགུ་ཡི་སྟེང་ལ། །
བ་ལུང་འདྲ་བཞིན་ཧྲུག་སེ་དོན་ཡོད། འཁོར་བ་པ་ལ་ཡིན་དགོས། །
མེ་རྩྭ་བཟའ་མཁན་གླང་གཅིག་དགོས། གཡས་རི་ལ་རྩྭ་ཟ་དགོས།
གཡོན་རི་ལ་ཆུ་འཐུང་དགོས། །
བྱིའུ་ཆུང་འགྲོ་རྩིས་ཀྱི་བཤད་པ། །
ཕུ་རུའི་ཕུ་ལ་བྱ་གཅིག་བྱུང་ལེ་དེ། འགའ་རེས་བྱ་རེད་བྱ་རེད་ཟེར་གྱིན་ཡོད། །
འགའ་རེས་བྱིའུ་རེད་བྱིའུ་རེད་ཟེར་གྱིན་ཡོད། མདའ་རུའི་མདའ་ལ་བྱ་གཅིག་བྱུང་ལེ་དེ།
འགའ་རེས་བྱ་རེད་བྱ་རེད་ཟེར་གྱིན་ཡོད། འགའ་རེས་བྱིའུ་རེད་བྱིའུ་རེད་ཟེར་གྱིན་ཡོད།
བྱ་རེད་ན་བྱའི་སྒྲོ་ཚོན་གཅིག་དགོས། བྱིའུ་རེད་ན་བྱིའུ་ཡི་གཤོག་རྩལ་གཅིག་དགོས།
ཚང་གཅིག་མི་ཆགས་ཚང་གཅིག་ཆགས། ཤིང་པ་སངས་ལྗོན་ཤིང་གི་རྐེད་ལ་ཚང་གཅིག་ཆགས།
གསེར་སྒོང་དངུལ་སྒོང་གཡུ་སྒོང་གསུམ། གསེར་སྒོང་སེར་པོ་གྱེན་ལ་འགྲིལ། །
སྟེང་ལྷ་ཁམས་ཆགས་པའི་གཞི་མ་ཡིན། དངུལ་སྒོང་དཀར་པོ་དེ་རྐེད་ལ་འགྲིལ། །
བར་གནས་ཁམས་ཆགས་པའི་གཞི་མ་ཡིན། གཡུ་སྒོང་སྔོན་མོ་དེ་ཐུར་ལ་འགྲིལ།
འོག་ཀླུ་ཁམས་ཆགས་པའི་གཞི་མ་ཡིན། ལྕགས་སྒོང་ནག་པོ་དེ་ཚང་ལ་ལུས།
ཐོག་ཆེན་གྱིས་བྱ་ཆེན་བབ་བབ། ཐོག་ཆུང་གིས་བྱིའུ་ཆུང་བབ་བབ།
དེ་ལ་སྐད་སི་རྟ་རྔ་ཙམ་ཞིག་ཐོན་ཡོད་རེད། ལྕགས་སྒོང་ནག་པོ་དེའི་ནང་ལ་ཡོད་པ་དེ། །
མི་ཁ་ཤས་ཀྱིས་གླ་བ་རེད་གླ་བ་རེད་ཟེར་ན། གླ་བ་རེད་ན་གླ་ཕོའི་འཁྲུངས་རྩིས་རྒྱག་དགོས།
མི་ཁ་ཤས་ཀྱིས་མི་རེད་མི་རེད་ཟེར་གྱིན། མི་རེད་ན་མིའུ་གདུང་རྩིས་རྒྱག་དགོས། །
མི་ཁ་ཤས་ཀྱིས་སྟག་རེད་སྟག་རེད་ཟེར་གྱིན། སྟག་རེད་ན་སྟག་མོའི་འཛུམས་རྩི་རྒྱག་དགོས།
མི་ཁ་ཤས་ཀྱིས་སྦལ་རེད་སྦལ་རེད་ཟེར་གྱིན། སྦལ་རེད་ན་རུས་སྦལ་གྱི་འཁོར་རྩིས་རྒྱག་དགོས།
མི་ཁ་ཤས་ཀྱིས་བྱ་རེད་བྱ་རེད་ཟེར་གྱི། བྱ་རེད་ན་བྱིའུ་ཆུང་གི་སྒྲོ་རྩིས་རྒྱག་དགོས།
126



གླ་བའི་འཁྲུངས་རྩིས་ཀྱི་བཤད་པ།
གླ་ཕོ་ཐེ་པའི་ཐེ་དགུ་ཡོད། གླ་མགོ་དཀར་ཡག་གངས་ལ་ཐེ།
སྐེ་རུས་ཙན་དན་ནགས་ལ་ཐེ། རྐང་བཞི་དཀར་འཛོམས་བྲག་ལ་ཐེ།
མཆུ་ཏོག་ཨོ་ཡོ་ཁྱི་ལ་ཐེ། མཆེ་བ་ལ་ཁའི་སྤྱང་ལ་ཐེ། །
རྣ་ཅོག་སྨུག་ཆུང་དྲེལ་ལ་ཐེ། རྩིད་པ་ཨ་ཙིར་ལ་ཐེ། །
གླ་རྩི་བཟང་དྲུག་སྨན་ལ་ཐེ། སྤུ་མགོ་སྒང་ཁའི་འབྲོང་ལ་ཐེ།
སྤུ་རྐེད་འདོ་བ་རྟ་ལ་ཐེ། སྤུ་རྩ་མ་མོ་ལུག་ལ་ཐེ།
ལུག་མ་མོ་འདྲ་གཅིག་དེ་ནས་བྱུང་། །
མིའུ་གདུང་རྩིས་ཀྱི་བཤད་པ། །
མིའུ་གདུང་རྩིས་རྒྱག་དགོས་ན། དབུ་སྐྲ་རྒྱ་ལྕམ་ལོ་མ་འདྲ།
དེ་སྔ་སྐྱེས་སྐྱེས་ཁྲི་མ་འབུམ། ད་རུང་སྐྱེ་རྒྱུའི་ཁྲི་མ་འབུམ། །
ཐོད་པ་ཚེས་གསུམ་ཟླ་བ་འདྲ། དེ་སྔ་གསལ་གསལ་ཁྲི་མ་འབུམ།
ད་རུང་གསལ་རྒྱུའི་ཁྲི་མ་འབུམ། སྤྱན་གཉིས་ལ་ཁ་སྐར་ཆེན་འདྲ།
དེ་སྔ་ཤར་ཤར་ཁྲི་མ་འབུམ། ད་རུང་ཤར་རྒྱུའི་ཁྲི་མ་འབུམ།
རྫི་མ་ནགས་རི་བསྐོར་འདྲ་ཡིན། དེ་སྔ་བསྐོར་བསྐོར་ཁྲི་མ་འབུམ།
ད་རུང་བསྐོར་རྒྱུ་ཁྲི་མ་འབུམ། སྣ་ཁུང་གསེར་གྱི་རྒྱ་གླིང་འདྲ།
དེ་སྔ་འབུད་འབུད་ཁྲི་མ་འབུམ། ད་རུང་འབུད་རྒྱུ་ཁྲི་མ་འབུམ།
རྣ་ཅོག་གསེར་གྱི་སྐུ་རུ་འདྲ། དེ་སྔ་སྒུར་སྒུར་ཁྲི་མ་འབུམ།།
ད་རུང་སྐུར་རྒྱུ་ཁྲི་མ་འབུམ། མ་ནེ་གསེར་གྱི་དགའ་རི་འདྲ།།
དེ་སྔ་དགའ་རི་ཁྲི་མ་འབུམ། ད་རུང་དགའ་རི་ཁྲི་མ་འབུམ།།
སོ་ནི་དངུལ་གྱི་གའུ་འདྲ། དེ་སྔ་གའུ་འདྲ་ཁྲི་མ་འབུམ།
ད་རུང་གའུ་འདྲ་ཁྲི་མ་འབུམ།
རུལ་སྦལ་འཁོར་རྩིས་ཀྱི་བཤད་པ། །
ཁ་གཅིག་ཡོད་དེ་ལྕེ་གཅིག་མེད། ཁ་ལྕེ་བོད་པའི་ཡུལ་ལ་ཡོད།
བོད་ལྕེ་ལེབ་བདེ་ལེ་དེ་ནས་བྱུང་། མགོ་གཅིག་ཡོད་དེ་ཀླད་པ་མེད།
ཀླད་པ་ཧོར་གྱི་ཡུལ་ལ་ཡོད། ཧོར་མདའ་ཁ་ཚར་ལེ་དེ་ནས་བྱུང༌།
ལག་པ་ཡོད་དེ་སོག་པ་མེད། སོག་པ་སོག་པོའི་ཡུལ་ལ་ཡོད། །
སོག་སྡེ་རྒྱ་ཆེ་ལེ་དེ་ནས་བྱུང་། རྐང་པ་ཡོད་དེ་རྐང་དུམ་མེད།
127



རྐང་དུམ་ཀོང་པོའི་ཡུལ་ལ་ཡོད། རྐང་ཞིམ་པོ་ཡོད་པ་དེ་ནས་བྱུང་། །
ལྟོ་བ་ཡོད་དེ་རྒྱུ་མ་མེད། རྒྱུ་མ་རྒྱའི་ཡུལ་ལ་ཡོད། །
རྒྱ་རྒྱུ་སྟོབས་ཆེ་ལེ་དེ་ནས་བྱུང་། །
ཞེས་དང་གོང་གི་སྲིད་པ་ས་ཆགས་ལུགས་དང་མི་རབས་ཆགས་ལུགས་སོགས་ཀྱི་བཤད་པ་དང་མི་འདྲ་བ།
ཡང་སྲིད་པ་ས་ཆགས་ལུགས་དང་མི་རབས་ཆགས་ལུགས་སོགས་ཀྱི་བཤད་པ་རྒྱག་སྲོལ་གཞན་ཞིག་ནི།
ཀ སྲིད་པ་དེ་ཡོད་རེད་ཡོད་རེད། །
སྲིད་པ་དེ་མེད་རེད་མེད་རེད། འཕུར་ན་བྱ་གཅིག་འོང་ལེ་རེད།།
སྡོད་ན་བྱ་གཅིག་ཡོད་ལེ་རེད། སྲིད་པ་མཐའ་དང་རི་བོ་ཆགས། །
སྲིད་པ་རི་དང་ནགས་ཚལ་ཆགས། སྲིད་པ་མཐའ་ཡི་རྒྱ་མཚོ་ཆགས།།
སྲིད་པ་ཆགས་པའི་ཕ་མ་གཉིས། སྲིད་པ་དེ་ཡོད་རེད་ཡོད་རེད། །
སྲིད་པ་དེ་མེད་རེད་མེད་རེད། ཡོད་མེད་བར་དུ་ཚང་གཅིག་ཆགས། །
ཆགས་པའི་ཚང་འདི་ཡི་ནང་ལ། སྒོ་ང་དྲུག་གསུམ་བཅོ་བརྒྱད་སྒོང་།།
དུང་སྒོང་དཀར་པོ་དེ་ཡར་འགྲིལ་ཡིན། སྟེང་ལྷ་ཁམས་ཆགས་པའི་གཞི་མ་ཡིན། །
གསེར་སྒོང་སེར་པོ་དེ་བར་འགྲིལ་རེད། བར་གནས་ཁམས་ཆགས་པའི་གཞི་མ་ཡིན། །
གཡུ་སྒོང་སྔོན་མོ་དེ་ཐུར་ལ་འགྲིལ། འོག་ཀླུ་ཁམས་ཆགས་པའི་གཞི་མ་ཡིན། །
ལྕགས་སྒོང་ནག་པོ་དེ་ཚང་ལ་ལུས། སྟེང་གི་ལྷ་ཁམས་སྤུན་གསུམ་འཛོམས། །
བར་གྱི་གནས་ཁམས་སྤུན་གསུམ་འཛོམས། འོག་གི་ཀླུ་ཁམས་སྤུན་གསུམ་འཛོམས།
སྤུན་གསུམ་སྤུན་གསུམ་དགུ་འཛོམས་དེ། ལྕགས་སྒོང་ནག་པོ་དེ་ཚང་ལ་ཡོད་ན། །
ཁ་ཤས་ཀྱིས་ཟེར་ན་མི་རེད་ཟེར། ཁ་ཤས་ཀྱིས་ཟེར་ན་སྟག་རེད་ཟེར། །
ཁ་ཤས་ཀྱིས་ཟེར་ན་གླ་བ་རེད་ཟེར། ཁ་ཤས་ཀྱིས་ཟེར་ན་སྦལ་རེད་ཟེར།
ཁ་ཤས་ཀྱིས་ཟེར་ན་བྱ་རེད་ཟེར། ཁ་ཤས་ཀྱིས་ཟེར་ན་བ་རེད་ཟེར།
ཁ ཁ་ཤས་ཀྱིས་ཟེར་ན་སྟག་རེད་ཟེར། །
སྟག་རེད་ན་སྟག་མོའི་འཛོམས་རྩིས་དགོས། སྟག་ལ་ངོ་བོ་ཆགས་གསུམ་ཡོད། །
སྟག་མིན་སྟག་འདྲ་སྟག་འདྲ་ཡོད། སྟག་ལ་སྤུ་མདའ་ཆགས་གསུམ་ཡོད། །
སྟག་ལ་སྦར་སེན་ཆགས་གསུམ་ཡོད། རྦ་ལ་ཉིན་ཟེར་ཕོག་འདྲ་ཡོད། །
སྟག་མོའི་འཛོམས་རྩིས་འདི་འདྲ་རེད།
ག ཁ་ཤས་ཀྱིས་ཟེར་ན་བྱ་རེད་ཟེར། །
བྱ་རེད་ན་བྱ་ཆེན་གྱི་སྒྲོ་རྩིས་དགོས། མཇུག་སྒྲོ་རླབས་ཆེན་བཅུ་གཉིས་ཡོད། །
128



ལོ་བསྐོར་ཟླ་བ་བཅུ་གཉིས་ཡིན། སྒྲོ་ཁྲ་སུམ་བརྒྱ་དྲུག་ཅུ་ཡོད།
ཞག་མ་སུམ་བརྒྱ་དྲུག་ཅུ་ཡིན། སྒྲོ་ལ་རྩི་རྩི་གྲངས་མེད་ཡོད། །
ཧོར་རི་ཐང་བཅུ་གཉིས་ཀྱི་བླ་སྒྲོ་རེད། བྱ་ཆེན་གྱི་སྒོ་རྩིས་འདི་འདྲ་རེད།
ང་། ཁ་ཤས་ཀྱིས་ཟེར་ན་གླ་བ་རེད་ཟེར། །
གླ་བ་རེད་ན་གླ་ཕོའི་ཐེ་རྩིས་དགོས། དཀར་ཡག་གངས་ལ་གནས་ལེ་ཡིན།
ཁྲ་ཡག་རྫ་ལ་གནས་ལེ་ཡིན། ཙན་དན་ནགས་ལ་གནས་ལེ་ཡིན། །
གླ་མགོ་སྒུར་སྒུར་ཁྱི་ལ་འདྲ། མཆེ་བ་དམར་ཡག་སྟག་ལ་འདྲ།
སྤུ་རྩེ་སྐྱེས་ལུགས་ར་ལ་འདྲ། སྤུ་རྩ་སྐྱེ་ལུགས་ལུག་ལ་འདྲ། །
གླ་ལྤགས་རྒྱུན་བུ་དར་ལ་འདྲ། གླ་རྩི་འཛོམས་དྲུག་སྨན་ལ་འགྲོ།
ཐེ་སེར་ཐེ་ནག་ཐེ་དྲུག་ཡོད། གླ་ཕོའི་ཐེ་རྩིས་འདི་འདྲ་རེད། །
ཅ། ཁ་ཤས་ཀྱིས་ཟེར་ན་སྦལ་རེད་ཟེར། །
སྦལ་རེད་ན་རུས་སྦལ་གྱི་འཁོར་རྩིས་དགོས། བྱང་གི་རུས་སྦལ་འཁོར་རྩིས་དེ།
མགོ་བོ་ཀླད་པ་ལྷ་ཡི་ཡུལ་ལ་སོང་། ལྷ་ཡུལ་རུས་རྒྱུད་དེ་ནས་དཀར། །
ཁ་ཡི་ལྕེ་དེ་བོད་ལ་སོང་། བོད་ཁམས་ཁ་ལྕེ་བདེ་བ་ཡིན། །
ལག་པའི་སོག་པ་སོག་ཡུལ་སོང་། སོག་པོ་མདའ་ཁ་དེ་ནས་ཚ།
ལྟོ་བ་རྒྱུ་མ་རྒྱ་ལ་སོང་། རྒྱ་ནག་རྒྱུ་སྟོབས་དེ་ནས་ཆེ། །
ཁ་གཅིག་ཡོད་དེ་ལྕེ་གཅིག་མེད། ལྕེ་ཆུང་ཁ་ཆེའི་ཡུལ་ལ་ཕེབས། །
ཁ་ལྕེ་ལེབ་འཛོམས་ལེ་དེ་ནས་བྱུང་། རྐང་པ་ཡོད་དེ་རྐང་དུམ་མེད།
རྐང་དུམ་གངས་རི་དཀར་ལ་བཙས། རྐང་བདེ་མོ་བྱུང་ལེ་དེ་ནས་བྱུང་།
རུས་སྦལ་གྱི་འཁོར་རྩིས་འདི་འདྲ་རེད། །
ཆ། ཁ་ཤས་ཀྱིས་ཟེར་ན་བ་རེད་ཟེར། །
བ་རེད་ན་ཟལ་མོའི་སྒང་རྩིས་དགོས། བ་མགོ་སྟོང་གཅིག་སྤུངས་ལེ་དེ།
ནོར་ར་ཅོ་ཆེ་བ་དེ་ནས་བྱུང་། བ་ཅོག་སྟོང་གཅིག་སྤུངས་ལེ་དེ། །
ཆོས་བསྟན་པ་དར་བ་དེ་ནས་བྱུང་། བ་ལྕེ་སྟོང་གཅིག་སྤུངས་ལེ་དེ། །
བོད་ཁམས་བདེ་བ་དེ་ནས་བྱུང་། བ་སོ་སྟོང་གཅིག་སྤུངས་ལེ་དེ། །
སོག་དཔའ་རྩལ་ཆེ་བ་དེ་ནས་བྱུང་། པགས་པ་སྟོང་པགས་འཐེན་འདྲ་དེ།
འཛམ་གླིང་སྡེ་རྒྱ་ཆེ་བ་དེ་ནས་བྱུང༌། བ་རྔ་དར་དཀར་འཐེན་འདྲ་དེ། །
ཆུ་ལ་རྒྱུན་ཆད་མེད་པ་དེ་ནས་བྱུང་། བ་ཟལ་མོའི་སྒང་རྩིས་འདི་འདྲ་རེད། །
129



། ད་
ཇ། སྤུན་གསུམ་དགུ་འཛོམས་ཡོད་ལེ་དེ། །
རྩོད་པ་རྩོད་ཀྱང་མི་རྩོད་དེ། ཐོག་ཆེན་གྱིས་བྱ་ཆེན་བབས་བབས། །
ཐོག་ཆུང་གིས་བྱིའུ་ཆུང་བབས་བབས། ལྕགས་སྒོང་དྲི་བ་ནག་པོ་དེ་བཅག་ནས།
ལྕགས་སྒོང་དེ་ལ་སྐད་སི་རྟ་རྔ་ཙམ་ཞིག་ཐོན། མིའུ་རིན་ཆེན་དེ་དེ་ནས་འཁྲུངས།
འཁོར་བ་པ་ལ་ཞིང་གཅིག་དགོས། མེ་རྩྭ་ཟ་མཁན་གླང་གཅིག་དགོས། ་
མི་ཡི་སྐུ་ཚེ་དེ་རི་ལ་བརྟེན་པ་རེད། རི་འོ་འཐུང་པ་དང་རི་ལྤགས་གྱོན། །
རང་ལུས་འདོམ་པ་བཞི་ཡོད་པ། སྐྲ་ཡི་ཕྱོགས་ལ་ཁྲུ་བཞི་ཡོད་པ། །
སོ་སེན་མོ་གཉིས་ཀྱི་བར་ལ་སོར་བཞི། རྣ་ཅོག་ལ་ཀོར་བཞི་ཡོད་པ། །
རྒོད་ཐང་དཀར་འདྲ་ལེ་གཉའ་གཅིག་ཕབ། གསེར་གྱི་གཉའ་ཤིང་ལྟ་མ་ལྡེམ།།
གསེར་གྱི་ཐོང་པ་འགག་མ་འགུག གོས་རྒྱན་སེར་པོས་གཉའ་ལྕིབས་བྱེད། །
མེ་ཏོག་གི་ལོ་ཐག་ཚ་མ་ཚོམ། ལོ་ཨ་ཡག་བསམ་སྟེ་མ་ཡག་རེད། །
ལྗང་ཨ་འཁྲུངས་བསམ་སྟེ་མ་འཁྲུངས་རེད། མི་ཡི་སྐུ་ཚེ་དེ་བྲག་ལ་བརྟེན་པ་རེད།
བྲག་འོ་འཐུང་པ་དང་བྲག་ལྤགས་གྱོན། རང་ལུས་འདོམ་པ་གསུམ་ཡོད་པ།
སྐྲ་ཡི་ཕྱོགས་ལ་ཁྲུ་གསུམ་ཡོད་པ། སོ་སེན་མོ་གཉིས་ཀྱི་བར་ལ་སོར་གསུམ། །
རྣ་ཅོག་ལ་ཀོར་གསུམ་ཡོད་པ། གངས་སེང་གེ་འདྲ་ལེ་གཉའ་གཅིག་ཕབ།
དངུལ་གྱི་གཉའ་ཤིང་ལྟ་མ་ལྡེམ། དངུལ་གྱི་ཐོང་པ་འགག་མ་འགུག །
ཕྲུ་དཀར་ཐིག་དམར་ཐིག་གཉའ་ལྕིབས་བྱེད། སྟོང་སྐུད་དམར་པོའི་ལོ་ཐག་བྱེད།
ལོ་ཨ་ཡག་བསམ་སྟེ་མ་ཡག་རེད། ལྗང་ཨ་འཁྲུངས་བསམ་སྟེ་མ་འཁྲུངས་རེད། །
མི་ཡི་སྐུ་ཚེ་དེ་ཤིང་ལ་བརྟེན་པ་རེད། ཤིང་འོ་འཐུང་པ་དང་ཤིང་ལྤགས་གྱོན། །
རང་ལུས་འདོམ་པ་དོ་ཡོད་པ། སྐྲ་ཡི་ཕྱོགས་ལ་ཁྲུ་གཉིས་ཡོད་པ། །
སོ་སེན་མོ་གཉིས་ཀྱི་བར་ལ་སོར་གཉིས། རྣ་ཅོག་ལ་ཀོར་གཉིས་ཡོད་པ།
ནགས་སྟག་མོ་འདྲ་ལེ་གཉའ་གཅིག་བཞག གཡུ་ཡི་གཉའ་ཤིང་ལྟ་མ་ལྡེམ།
གཡུ་ཡི་ཐོང་པ་འགག་མ་འགུག རྒྱ་རུམ་དམར་པོས་གཉའ་ལྕིབས་བྱེད། །
དར་དཀར་པོས་ལོག་ཐག་བྱེད། ལོ་ཨ་ཡག་བསམ་སྟེ་མ་ཡག་རེད། །
ལྗང་ཨ་འཁྲུངས་བསམ་སྟེ་མ་འཁྲུངས་རེད། མི་ཡི་སྐུ་ཚེ་དེ་བ་ལ་བརྟེན་པ་རེད།
བ་འོ་འཐུང་པ་དང་བ་ལྤགས་གྱོན། རང་ལུས་འདོམ་པ་གང་ཡོད་པ། །
སྐྲ་ཡི་ཕྱོགས་ལ་ཁྲུ་གང་ཡོད་པ། སོ་སེན་མོ་གཉིས་ཀྱི་བར་ལ་སོར་གང་། །
རྣ་ཅོག་ལ་ཀོར་གང་ཡོད་པ། མཛོ་ཁྱུང་དཀར་འདྲ་ལེ་གཉའ་གཅིག་བཞག །
130



ཤིང་གི་གཉའ་ཤིང་ལྟ་མ་ལྡེམ། ཤིང་གི་ཐོང་པ་འགག་མ་འགུག
གླ་བ་པགས་པས་གཉའ་ལྕིབས་བྱེད། བྲེགས་པའི་ལོ་ཐག་ཚ་མ་ཚོམ།
ལོ་ཨ་ཡག་བསམ་སྟེ་ཡག་ལེ་རེད། ལྗང་ཨ་འཁྲུངས་བསམ་སྟེ་འཁྲུངས་ལེ་རེད། །
མིའུ་གདུང་རྩིས་འདི་འདྲ་རེད།
ཞེས་དང་དེ་ནས་གོང་གི་ཁང་བཤད་དང་མི་འདྲ་བ། བག་མ་བསུ་ཁྱིམ་གྱི་གླུའི་རྣམ་པ་ཐོག་ནས་གཉེན་
སྒྲིག་བྱེད་མཁན་གྱི་བུ་དང་བུ་མོ་གཉིས་ལ། ཡ་རབས་སྤྱོད་བཟང་བྱེད་དགོས་ཚུལ་སོགས་ཀྱི་ཁང་བཤད་ཀྱི་གླུ་
འདི་ལྟར་བླངས་སོ། །
ཡང་བག་མ་བསུ་མཁན་ཁྱིམ་གྱི་གླུའི་རྣམ་པ་ཐོག་ནས་ཁང་པ་ལ་བཤད་པ།
ཁང་པ་རྒྱ་ཁང་གྲུ་བཞི་ཡིན། རབ་གསལ་གསེར་གྱི་པ་ཏྲ་ཡིན། 1:
ཀ་བ་ཡར་བཙུགས་གསེར་ཡིན། གདུང་མ་མར་བཤམས་དངུལ་ཡིན། །
ཀ་བ་གཅིག་དང་ཀ་ལུགས་གཉིས། ཕོ་སུ་འདྲ་གཅིག་གིས་རྒྱན་རྒྱུ་ཡིན།
ཁྲོམ་མི་མང་ནང་ལ་ངོམས་རྒྱུ་ཡིན། ཀ་བ་གཅིག་དང་ཀ་གདན་གཉིས།
མོ་སུ་འདྲ་གཅིག་གིས་རྒྱན་རྒྱུ་ཡིན། ཁྲོམ་མི་མང་ནང་ལ་རྒྱན་རྒྱུ་ཡིན། །
ཀ་བ་གཅིག་དང་ཀ་ལུགས་གཉིས། ཀ་ལུགས་དེ་གཡུ་ལས་གྲུབ་པ་ཡིན།
ཀ་གདན་དེ་དུང་ལས་གྲུབ་པ་ཡིན། སེར་བ་ནི་ཙན་དན་ཤིང་ཡིན།།
ས་བཙག་ནི་ཏ་ལའི་ལོ་མ་ཡིན། ས་ལུད་ནི་སའི་སྙིང་པོ་ཡིན། །
ས་དེ་ཁུར་ལུགས་མ་ཤེས་ན། དེ་འདྲ་མ་གཅིག་ཁུར་ལུགས་རེད།
ས་དེ་བླུགས་ལུགས་མ་ཤེས་ན། དེ་འདྲ་མ་གཅིག་བླུགས་ལུགས་རེད། །
ཁང་པ་རྒྱ་ཁང་གྲུ་བཞི་རེད། ཁང་པ་རྩེ་ལ་མི་གཅིག་བཞུགས་ཡོད། 1:|: : 1
གཙང་པཎ་ཆེན་འདྲ་ལེ་མི་གཅིག་བཞུགས་ཡོད། རི་མོ་འདྲ་ལེ་སྣ་ཚོགས་བཤམས་ཡོད། །
རི་མོ་ཕྱི་ཡག་ཕྱི་ཡག་རེད། ཕྱི་ལ་བཀྲ་ཤིས་རྟགས་བརྒྱད་རེད།
རི་མོ་ནང་ཡག་ནང་ཡག་རེད། ནང་ལ་གཡུང་དྲུང་རི་མོ་རེད། །
ཁང་པ་གཡོན་ལ་མི་གཅིག་བཞུགས་ཡོད། གོང་དཔོན་པོ་འདྲ་ལེ་མི་གཅིག་བཞུགས་ཡོད།
གོང་དཔོན་པོ་ཁྲིམས་རའི་ཁ་སྤྲོད་རེད། ཁང་པ་གཡས་ལ་མི་གཅིག་བཞུགས་ཡོད། །
གོང་བླ་མའི་འདྲ་ལེ་མི་གཅིག་བཞུགས་ཡོད། གོང་བླ་མའི་ཆོས་རའི་ཁ་སྤྲོད་རེད། །
ཁང་པ་གཡོན་ལ་མི་གཅིག་བཞུགས་ཡོད། ཕ་ཨ་ཁུ་འདྲ་ལེ་མི་གཅིག་བཞུགས་ཡོད།
ཕ་ཨ་ཁུ་གཏམ་རའི་ཁ་སྤྲོད་རེད། ཁང་པ་གཡས་ལ་མི་གཅིག་བཞུགས་ཡོད།
མ་ཨ་སྲུ་འདྲ་ལེ་མི་གཅིག་བཞུགས་ཡོད། མ་ཨ་བསྲུ་ཇ་རའི་ཁ་སྤྲོད་རེད། །
131



ཁང་པ་དཀྱིལ་ལ་མི་གཅིག་བཞུགས་ཡོད། སྨན་བུ་མོ་འདྲ་ལེ་མི་གཅིག་བཞུགས་ཡོད།
ཟས་ཞིམ་པོ་ཡོད་ན་མཉམ་བཟའ་བྱེད། སྨན་བུ་མོ་འདྲ་ལེ་མི་གཅིག་བཞུགས་ཡོད།
ཇ་ཞིམ་པོ་ཡོད་ན་མཉམ་འཐུང་བྱེད། སྨན་བུ་མོ་འདྲ་ལེ་མི་གཅིག་བཞུགས་ཡོད། །
གོས་དྲོ་པོ་ཡོད་ན་མཉམ་གྱོན་བྱེད། སྨན་བུ་མོ་འདྲ་ལེ་མི་གཅིག་བཞུགས་ཡོད། །
གཏམ་སྙིང་པོ་ཡོད་ན་མཉམ་བཤད་བྱེད། །
ཞེས་དང་གླུ་འདི་ལྟར་བླངས་ཚར་རྗེས་གཉེན་སྒྲིག་བྱེད་མཁན་བུ་དང་བུ་མོ་གཉིས་ཀྱི་མདུན་དུ་དཀར་
ཡོལ་གཡུང་དྲུང་རི་མོའི་ནང་ལ་འོ་མ་དང་ཇ་ཆང་སོགས་བླུགས་ཡོད་པས་དེ་དག་ལ་བཤད་པ་འདི་ལྟར་རྒྱག་སྲོལ་
ཡོད་དེ།
།
བག་མ་བསུ་མཁན་ཁྱིམ་གྱི་གཉེན་སྒྲིག་བྱེད་མཁན་བུ་བུ་མོ་གཉིས་ཀྱི་མདུན་དུ་དཀར་ཡོལ་གཡུང་དྲུང་རི་
མོའི་ནང་ལ་བླུགས་ཡོད་པའི་འོ་མ་དང་ཇ་ཆང་སོགས་ཀྱི་བཤད་པ།
བློ་ཡིད་སུ་ལ་འཁེལ་ཐལ་ན། མོན་བཟའ་བུ་མོ་མཛེས་ལུགས་མ།
མཛེས་པའི་བྱ་བ་བཤད་པ་ན། སྲས་མོ་མེ་ཏོག་ལྷ་མཛེས་ཡིན།
ཕེབས་ལུགས་ཡག་དང་གྱོན་ལུགས་ཡག མཁའ་འགྲོ་རྡོ་རྗེ་ཕག་མོ་ཡིན།
ལྷ་སྒྲོལ་མ་དཀར་མོའི་སྐྱེ་བ་ཡིན། མཁའ་འགྲོ་འབོད་དང་ཆོས་ལུགས་ཡིན།
མེ་ཏོག་ལྷ་མཛེས་ཟེར་ལེ་རེད། འཛམ་གླིང་མཁའ་འགྲོ་མང་པོ་ཡོད།
དེ་ཡང་མི་འདྲ་བཤད་པ་ཡོད། ཤ་ལུས་དཀར་ལེ་དུང་དང་འདྲ། །
དབུ་སྐྲ་ནག་ལེ་སོལ་བ་འདྲ། སྐད་གདངས་གསལ་བ་ཁུ་བྱུག་འདྲ།
སྐུ་གཟུགས་བདེ་ལེ་སྦ་ཤིང་འདྲ། མི་འདྲ་ཟེར་བ་དེ་འདྲ་རེད། །
ཕེབས་མི་ཡག་དང་ཡག་ལུགས་གཅིག སྡོད་མི་བཟང་དང་བཟང་ལུགས་གཉིས།
གླིང་གི་དཔའ་རྟུལ་སུམ་ཅུ་ཡོད། སུམ་ཅུ་ནང་ལ་ཡང་སྲས་དེ། །
སྲས་ཀྱི་ཁྲ་རྒོད་འབུམ་ལུ་ཡིན། ལོ་རན་སྦར་ཁ་མཐོ་བ་ཟེར། །
ལོ་ཁམས་སྨེ་བ་འཕྲོད་བ་ཟེར། རྒྱ་ཡུལ་ཇ་དང་བོད་ཡུལ་ཆུ།
ཁ་གཏམ་མེད་དེ་སྔོན་ལས་རེད། དེ་རིང་བཀྲ་ཤིས་པའི་ཉི་མ་ལ། །
གནམ་ལ་རྩིས་པའི་སྐར་མ་བཟང་། སྐར་མ་གསུམ་གྱི་བཟང་ལེ་དེ།
མགོ་ལག་རྒྱལ་གསུམ་མི་ཡི་གཡང་སྐར་ཡིན། བར་ལ་རྩིས་པའི་ཚེས་གྲངས་བཟང་།
བཅུ་དང་བཅོ་ལྔ་ཉི་ཤུ་ལྔ། ཚེས་པ་གསུམ་དེ་བཟང་ལེ་ཡིན། །
ནོར་ལྷ་མཆོད་ཅིང་དངོས་གྲུབ་ཞུ་ས་ཡིན། ས་ལ་རྩིས་པའི་དུས་ཚོད་བཟང་། །
འབྱུང་བ་མེ་རླུང་ཆུ་གསུམ་འཛོམས་ལེ་རེད། དེ་ཡང་གསུམ་དང་འཛོམས་པ་ནི།
132



བུ་ཚ་བོ་སློང་པའི་རྟེན་འབྲེལ་འཛོམས་ས་ཡིན། སྨན་བུ་མོ་ཇ་མ་འཛོམས་ས་ཡིན།།
བློ་ཡིད་སུ་ལ་འཁེལ་ཐལ་ན། སྟག་གདན་གཟིག་གདན་སེང་གདན་གསུམ། །
སེར་པོ་གདན་གཅིག་ཡོད་ལ་དེ། གོང་བླ་མ་རྣམ་པ་བཞུགས་གདན་ཡིན། །
སྟག་དམར་པོའི་མགོ་རྒྱན་གདན་གཅིག་ཡོད་ལེ་དེ། མཐོ་རྒྱལ་པོའི་རྣམ་པ་བཞུགས་གདན་ཡིན།
གདན་ནག་པོ་ཡུལ་ཆེན་ཆགས་འདྲ་དེ། མཐའ་ལ་ལྕགས་རིའི་རི་མོ་ཡོད།
རྒྱ་ཡུལ་ཆེན་ཆགས་པའི་ལྕགས་རི་ཡིན། སྒང་ལ་དུང་གི་དུང་ཕྲེང་ཡོད།
ཆོས་བླ་མ་ཨ་ཡོད་གདན་རོགས་ལ། ནང་ལ་བྱ་འབྲུག་ཁ་སྤྲོད་ཡོད།
བུ་བུ་མོ་གཉིས་ཀྱི་གདན་རོགས་ལ། བློ་ཡིད་སུ་ལ་འཁེལ་ཐལ་ན། །
དུང་རྐྱེན་ནང་ལ་འོ་འདྲེན་ཡོད། འོ་མ་འོ་བདུན་འོ་འདྲེན་དེ། །
འོ་འདིའི་འབྱུང་ས་བཤད་པ་ན། མཐོ་གཡུ་འབྲུག་སྔོན་མོའི་འོ་མ་གཅིག
གངས་སེང་གེ་དཀར་པོའི་འོ་མ་གཉིས། ནགས་སྟག་མོ་འདྲ་ལེ་འོ་མ་གསུམ།
མ་ཧེ་ཁ་དཀར་གྱི་འོ་མ་བཞི། ཟལ་ཆུང་འབྲི་ཡི་འོ་མ་ལྔ།
ཁྱུང་དཀར་མཛོ་མོ་འོ་མ་དྲུག གཡང་དཀར་ལུག་གི་འོ་མ་བདུན།
འོ་མ་འོ་བདུན་འོ་འདྲེན་དེ། སྟེང་ལྷ་ལ་ཕུལ་ན་མཆོད་པ་རེད། །
བུ་བུ་མོ་གསོལ་ན་རྟེན་འབྲེལ་རེད། བློ་ཡིད་སུ་ལ་འཁེལ་ཐལ་ན།
གསེར་རྐྱེན་ནང་ལ་ཆང་འདྲེན་ཡོད། ཆང་འདིའི་འབྱུང་ས་བཤད་པ་ནི།
ལོ་ལ་བཙོས་པའི་ལོ་ཆང་ཡོད། ལོ་ཆང་ལོ་ཞག་འཁོར་བ་ཡོད། ་
ཟླ་ལ་བཙོས་པའི་ཟླ་ཆང་ཡོད། ཟླ་ཆང་ཞིམ་མངར་ལྡན་པ་ཡོད།
ཉིན་ལ་བཙོས་པའི་ཉིན་ཆང་ཡོད། ཉིན་ཆང་བདུད་རྩི་ལོ་ཡག་ཡོད།
ཚ་བ་རོང་གི་དགུན་གྲོ་ཆང་། ཕ་ཡུལ་སྟོན་གྱི་བུ་ག་ཆང་། །
མ་ཡུལ་སྟོན་གྱི་བུ་སྨྱུ་ཆང་། རང་ཡུལ་ཁལ་གྱི་ནས་ཀྱི་ཆང་།
ཆང་ཁ་གང་མཆོད་ན་ཕོ་བའི་མཆོག གླིང་དགའ་སྐྱིད་འཛོམས་པའི་རྟེན་འབྲེལ་ཡིན།
བློ་ཡིད་སུ་ལ་འཁེལ་ཐལ་ན། དངུལ་རྐྱེན་ནང་ལ་ཇ་འདྲེན་ཡོད།།
ཇ་འདི་ཡི་འབྱུང་ས་བཤད་པ་ན། ཚོང་དཔོན་ནོར་བུ་བཟང་པོ་གཅིག
ལག་དོ་ཀརྨ་བཀྲ་ཤིས་གཉིས། རྒྱ་དྲེལ་མི་ཉག་འཚེར་མོ་གསུམ། །
རྒྱ་ཡུལ་ཆེན་ཇ་གཡང་འཕེལ་བའི་དུས། ཉིན་རིས་གསེར་གྱི་ཤོག་དཀར་ཇ།
གསེར་རིས་གསེར་གྱི་ཤོག་དམར་ཇ། ཉིན་གསེར་བར་གྱི་ཤོག་ནག་ཇི། །
ཇ་དམར་འོད་ཆེ་ལེ་མི་འདྲ་དོ། ཕ་ཨ་ཁུ་རྣམ་པ་གསོལ་དང་མཆོག
133



བློ་ཡིད་སུ་ལ་འཁེལ་ཐལ་ན། ཐོག་དང་རྒྱལ་མཚན་བར་དན་གསུམ།
ཨ་མཐོ་བསམ་སྟེ་བཙུགས་ལེ་ཡིན། མཁར་དང་སྒོ་མོ་ལྕགས་ར་གསུམ།
ཨ་བཙན་བསམ་སྟེ་བཟོ་ལེ་ཡིན། དུང་དང་རྒྱ་གླིང་མཁར་རྔ་གསུམ།
སྙན་བསམ་ཨེ་ཡོང་བཟོ་ལེ་ཡིན། གཟི་དང་བྱུ་རུ་མུ་ཏིག་གསུམ། །
ཨ་མཛེས་བསམ་སྟེ་བརྒྱན་ལེ་ཡིན། གཉན་དང་གནའ་བ་ཤ་ཕོ་གསུམ། །
ལས་ཨ་རེད་བསམ་སྟེ་སྒྲིག་ལེ་ཡིན། སྟེང་ཁལ་མ་ལ་ཆག་ཧྲུག་མི་ཡོང་བའི་སྨོན་ལམ།
འོག་ཁལ་ཟོག་ལ་ཆག་ཧྲུག་མི་ཡོང་བའི་སྨོན་ལམ། ལོ་བརྒྱ་འཚོ་ཞིང་སྟོན་བརྒྱ་མཐོང་བར་ཤོག
བཀྲ་ཤིས་བདེ་ལེགས་ཕུན་སུམ་ཚོགས་པར་ཤོག ཡུལ་ཁམས་གང་སར་བདེ་སྐྱིད་ཡོང་བར་ཤོག
ཞེས་དང་བཤད་པ་གྲུབ་རྗེས། བག་མ་བསུ་མཁན་ཁྱིམ་གྱི་བཤད་པ་རྒྱག་མཁན་གྱི་གདན་གཅིག་གི་སྟེང་
དུ་མཉམ་དུ་སྡོད་ཡོད་པའི་གཉེན་སྒྲིག་བྱེད་མཁན་བུ་བུ་མོ་གཉིས་ལ་ཁ་བཏགས་བསྒྲོན་པ་དང་། མཇལ་དར་
སྒྲོན་དུས་དར་ལ་བཤད་པ་འདི་ལྟར་རྒྱག་སྲོལ་ཡོད་དེ། །
ཁ་བཏགས་ཀྱི་བཤད་པ།
དེ་རིང་ངའི་ལག་ཏུ་དར་གཅིག་ཡོད་པ་དེ། དར་འདིའི་འབྱུང་ཁུངས་བཤད་པ་ན།
དར་དཀར་པོ་དམར་པོ་སེར་པོ་གསུམ། དར་དཀར་པོ་ཁ་གང་གྲུ་བཞི་དེ། །
འབྱུང་ས་གང་ཡིན་མ་ཤེས་ན། དར་དཀར་པོ་ཁ་གང་གྲུ་བཞི་དེ།
འབྱུང་ས་འོག་ཕྱོགས་ཀླུ་ཡི་ཡུལ་ལ་རེད། བོད་ཀྱི་དྲ་བ་དྲ་ཕྱེད་ཀྱི་ཁ།
བཀྲ་ཤིས་ད་ར་ཁ་ཆེ་ནང་ལ། བལ་འདབ་གྲུ་བཞི་ཐགས་གཅིག་དོན། །
རྒྱའི་བུ་མོ་སྤུན་བདུན་གྱི་ལག་ཏུ་སྤྲོད། དེ་ནས་རྒྱ་བཟའ་ཀོང་ཇོས་རྨེལ།
བལ་བཟའ་ཁྲི་བཙུན་གྱིས་བཀལ། རླུང་གིས་བཏགས་ན་དཀར་ཤོག་ཚེ།
ཆུ་ཡིས་བཏགས་ན་གསལ་ཤོག་རྒྱས། བྲག་གིས་བཏགས་ན་གོང་རབ་ཡག
དར་དཀར་པོ་དམར་པོ་སེར་པོ་གསུམ། དར་དཀར་པོ་ཁ་གང་གྲུ་བཞི་དེ། །
དར་མགོ་ལ་བལྟས་ན་དར་མགོ་ཡག བཀྲ་ཤིས་པའི་བཀྲ་ཤིས་དར་བརྒྱད་རེད། །
དར་རྐེད་ལ་བལྟས་ན་དར་རྐེད་ཡག གཡང་ཆགས་པའི་གཡུང་དྲུང་རི་མོ་རེད།
དར་འདབས་ལ་བལྟས་ན་དར་འདབས་ཡག ཚེ་རིང་པའི་ཚེ་ལོའི་དགུ་སྒྲིམ་རེད། །
དར་དཀར་པོ་དམར་པོ་སེར་པོ་གསུམ། དར་དཀར་པོ་ཁ་གང་གྲུ་བཞི་དེ། །
ཚོང་དཔོན་ནོར་བུ་བཟང་པོས་ཉོས། དམར་པོ་མི་ཉོ་མི་ཁ་ཆེ། །
སེར་པོ་མི་ཉོ་གོང་ཐང་ཆེ། དར་དཀར་པོ་ཁ་གང་གྲུ་བཞི་དེ།
ཚོང་དཔོན་ནོར་བུ་བཟང་པོས་ཉོས། དར་དངུལ་བརྒྱ་དང་དགུ་བཅུ་གོ་ལྔ་སྤྲོད།
134



རྒྱལ་ཁ་ལོན་པའི་རྟེན་འབྲེལ་རེད། དར་དཀར་པོ་ཁ་གང་གྲུ་བཞི་དེ། །
ཚོང་དཔོན་ནོར་བུ་བཟང་པོས་ཉོས། ལག་དོ་ཀརྨ་བཀྲ་ཤིས་ཀྱིས་བཀལ། །
རྒྱ་དྲེལ་མི་ཉག་འཚེར་མོས་ཁུར། ཡར་བཀལ་ཡར་གྱི་ཉི་མ་ལྷ་ས་ལ་བཀལ།
མར་བཀལ་མར་གྱི་འཇང་ཡུལ་ས་ཐམ་ལ་བཀལ། གངས་དཀར་ལའི་ལ་ཁ་ལ། །
ཚོང་དཔོན་ནོར་བུ་བཟང་པོས་བསང་གཅིག་བཏང༌། ལག་དོ་ཀརྨ་བཀྲ་ཤིས་ཀྱིས་ལ་རྩེ་གསོ།
རྒྱ་དྲེལ་མི་ཉག་འཚེར་མོས་ལ་སྒོ་ཕྱེ། རྗེ་མེ་ཏོག་ཐང་ལ་གུར་གཅིག་ཕུག
གུར་དེ་ལ་ཀ་ར་མི་དགོས་པ། མེ་ཏོག་ལྡུམ་བུའི་ཀ་ར་བྱེད། །
གུར་དེ་ལ་ཆོན་ཐག་མི་དགོས་པ། མེ་ཏོག་ལོ་འདབ་ཀྱིས་ཆོན་ཐག་བྱེད། །
དར་དཀར་པོ་ཁ་གང་གྲུ་བཞི་དེ། ཡར་བཏགས་དེ་ཨ་སྔོན་གནམ་ལ་བཏགས།།
གནམ་ཨ་སྔོན་གྱིས་དར་རྩིས་ལེན་རྒྱུ་མ་རེད་དེ། མི་མགོ་དེ་དགུང་ལས་མཐོ་བའི་རྟེན་འབྲེལ་རེད།
ཕར་བཏགས་དེ་དཀར་འཛོམས་བྲག་ལ་བཏགས། དཀར་འཛོམས་བྲག་གིས་དར་རྩིས་ལེན་རྒྱུ་མ་རེད་དེ།
མི་སྲོག་དེ་བྲག་ལས་སྲ་བའི་རྟེན་འབྲེལ་རེད། མར་བཏགས་དེ་སྔ་མོ་ཆུ་ལ་བཏགས།
སྔོ་མོ་ཆུ་ཡིས་དར་རྩིས་ལེན་རྒྱུ་མ་རེད་དེ། མི་ཚེ་དེ་ཆུ་ལས་རིང་བའི་རྟེན་འབྲེལ་རེད། །
མཐོ་དཔོན་པོ་ལ་བཏགས་ན་ཁྲིམས་དར་ཡིན། གོང་བླ་མ་ལ་བཏགས་ན་ཆོས་དར་ཡིན།
ཕ་ཨ་ཁུ་ལ་བཏགས་ན་གཏམ་དར་ཡིན། མ་ཨ་སྲུ་ལ་བཏགས་ན་ཇ་དར་ཆང་དར་ཡིན། །
བུ་བུ་མོ་ཁྱོད་གཉིས་ལ་བཏགས་ན་གཉེན་དར་ཡིན། བཀྲ་ཤིས་བདེ་ལེགས།
ཞེས་དང་གོང་གི་དར་བཤད་དང་ཅུང་མི་འདྲ་བ་ཤོད་སྲོལ་གཞན་ཞིག་ནི། །
བློ་ཡིད་སུ་ལ་འཁེལ་ཐལ་ན། ངའི་ལག་ལ་དར་གཅིག་ཡོད་ལེ་དེ། །
དར་འདི་ཡི་འབྱུང་ས་གང་ཡིན་མ་ཤེས་ན། དར་འདི་ཡི་འབྱུང་ས་འོག་ཕྱོགས་ཀླུ་ཡི་ཡུལ་ལ་རེད།
ཀླུ་ཡུལ་དྲ་བ་དྲ་ཕྱེད་ཀྱི་ཁ་ལ། བལ་འདབ་གྲུ་བཞི་ཐགས་ཐགས་དེ། །
རྒྱ་བཟའ་ཀོང་ཇོས་ཐགས་ལེ་རེད། བལ་བཟའ་ཁྲི་བཙུན་གྱིས་བཀལ་ལེ་རེད།
རླུང་གིས་བཏགས་ན་གསལ་ཤོག་དེ་རྒྱལ། ཆུ་ཡིས་བཏགས་ན་དཀར་ཤོག་དེ་རྒྱལ།
བྲག་གིས་བཏགས་ན་གངས་ར་དེ་ཡག མེ་ཡིས་བཏགས་ན་མི་ཁ་དེ་མེད།
དར་དཀར་པོ་དམར་པོ་སེར་པོ་གསུམ། དར་དམར་པོ་དེ་མི་ཉོ་མི་ཁ་ཆེ།
དར་སེར་པོ་དེ་མི་ཉོ་གོང་ཐང་ཆེ། དར་དཀར་པོའི་ཁ་གང་གྲུ་བཞི་དེ། །
ཚོང་དཔོན་ནོར་བུ་བཟང་པོས་ཉོས། རྒྱའི་བུ་མོ་སྤུན་བདུན་གྱིས་ཚོང་། །
ཧོར་དར་དངུལ་བརྒྱ་དང་བརྒྱད་ཅུ་གྱ་དགུ་སྤྲོད། རྒྱལ་ཁ་ལོན་པའི་རྟེན་འབྲེལ་ཡིན། །
ལག་དོ་ཀརྨ་བཀྲ་ཤིས་ཀྱིས་བླངས། རྒྱ་དྲེལ་མི་ཉག་འཚེར་མོ་ལ་བཀལ། །
135



དར་ཡར་བཀལ་དེ་ཉི་མ་ལྷ་ས་ལ་བཀལ། རྗེ་མེ་ཏོག་ཐང་ལ་གུར་གཅིག་ཕུག
གུར་དེ་ལ་ཀ་ར་མི་དགོས་པ། མེ་ཏོག་ལྡུམ་བུས་ཀ་ར་བྱེད། །
གུར་དེ་ལ་ཆོན་ཐག་མི་དགོས་པ། མེ་ཏོག་ལོ་འདབ་ཀྱིས་ཆོན་ཐག་བྱེད། །
དར་དཀར་པོ་ཁ་གང་གྲུ་བཞི་དེ། དར་མགོ་ལ་བལྟས་ན་དར་མགོ་ཡག
བཀྲ་ཤིས་པའི་བཀྲ་ཤིས་རྟགས་བརྒྱད་ཡིན། དར་རྐེད་ལ་བལྟས་ན་དར་རྐེད་ཡག
གཡང་ཆགས་པའི་གཡུང་དྲུང་རི་མོ་ཡིན། དར་འདབས་ལ་བལྟས་ན་དར་འདབས་ཡག
ཚེ་རིང་པའི་ཚེ་ལོའི་དགུ་སྒྲིམ་ཡིན། དར་ཡར་གཡུག་དེ་ཨ་སྔོན་གནམ་ལ་གཡུག
གནམ་ཨ་སྔོན་གྱིས་དར་སྣ་དེ་མི་ལེན་དེ། མི་མགོ་དེ་དགུང་ལས་མཐོ་བའི་རྟེན་འབྲེལ་ཡིན། །
དར་ཕར་གཡུག་དེ་དཀར་འཛོམས་བྲག་ལ་གཡུག བྲག་དཀར་འཛོམས་ཀྱིས་དར་སྣ་མི་ལེན་དེ། །
མི་སྲོག་དེ་བྲག་ལས་སྲ་བའི་རྟེན་འབྲེལ་ཡིན། དར་མར་གཡུག་དེ་སྔོན་མོ་ཆུ་ལ་གཡུག
ཆུ་སྔོན་མོས་དར་སྣ་མི་ལེན་དེ། མི་ཚེ་དེ་ཆུ་ལས་རིང་བའི་རྟེན་འབྲེལ་ཡིན།
གོང་བླ་མ་ལ་བཏགས་ན་ཆོས་དར་ཡིན། མར་བཏགས་མ་ཡིན་ཡར་བཏགས་ཡིན།།
གོང་དཔོན་པོ་ལ་བཏགས་ན་ཁྲིམས་དར་ཡིན། ཡར་བཏགས་མ་ཡིན་སྐེ་བཏགས་ཡིན།།
ཕ་ཨ་ཁུ་ལ་བཏགས་ན་གཏམ་དར་ཡིན། དར་དཀར་པོ་དེ་སྐེ་རུ་བསྐོན་དུས་ལ། །
དར་དེ་ལ་བཤད་པ་གཅིག་མེད་ན། སྐེ་ལ་སྐུད་པ་བཏགས་ལེ་ཁྱད་མེད་ཡིན། །
དར་དེ་ལ་དར་བཤད་བྱས་ན། ཕ་ཨ་ཁུ་ཟེར་ལ་དེ་འདྲ་རེད།
མ་ཨ་བསུ་ལ་བཏགས་ན་ཇ་དར་ཆང་དར་ཡིན། གསེར་རྐྱེན་ཁ་ལ་དར་དཀར་དགོས།
དངུལ་རྐྱེན་ཁ་ལ་དར་དཀར་དགོས། ཟངས་དམར་པོ་ཁ་ལ་དར་དཀར་དགོས།
མ་ཨ་བསུ་ཟེར་ལེ་དེ་འདྲ་རེད། གཉེན་བག་མ་ལ་བཏགས་ན་གཉེན་དར་ཡིན།
ཡར་བཏགས་མ་ཡིན་སྐེ་ལ་མར་བཏགས་ཡིན། སྔར་གཏམ་དར་གྱི་མདུད་པ་དེ།།
དར་རུལ་ན་མདུད་པ་འགྲོལ་རྒྱུ་མེད། ཕྱིར་གཏམ་རྡོ་ཡི་རི་མོ་དེ། །
རྡོ་ཆག་ན་རི་མོ་ཡལ་རྒྱུ་མེད། བཀྲ་ཤིས་སྨོན་ལམ་ཅི་བསམ་འགྲུབ་པར་ཤོག
ཞེས་པ་སོགས་སྤྱིར་དེ་འདྲའི་ངང་མག་པ་དང་བག་མ་བསུ་ལུགས་སྐོར་བཀྲ་ཤིས་རྟེན་འབྲེལ་གྱི་བཤད་པ་
རགས་ཙམ་མཇུག་བསྒྲིལ་ནའང་མཚན་མོ་མེ་ཕུང་ལ་མཐའ་བསྐོར་ནས་ཡུལ་གྲུ་དེའི་ཁྱད་ཆོས་ལྡན་ཞིང་ནང་དོན་
ཕུན་སུམ་ཚོགས་པའི་གཞས་དང་ཞབས་བྲོའི་ཐོག་ནས་དུས་འདའ་བར་བྱེད། །
རྫ་ཡུལ་མགུལ་ལའི་གཞས་དང་ཞབས་བྲོ་སྣ་མང་ཕུན་སུམ་ཚོགས་པོ་ཡོད་པས་དེའི་སྐོར་ལ་ཞིབ་འཇུག་
བྱས་ན་བྱེད་རིན་ཡོད་སྟབས་སླད་ཕྱིན་དེའི་སྐོར་ལ་དམིགས་སུ་བཀར་ནས་ཞིབ་འཇུག་དང་ལེགས་སྒྲིག་བྱེད་
མཁན་ཡོད་པའི་རེ་བ་ཞུ། ད་ཐེངས་དུས་ཚོད་ཀྱིས་རྐྱེན་པས་དེའི་སྐོར་ལ་ཞིབ་ཕྲ་འབྲི་རྒྱུ་མ་བྱུང་བས་དགོངས་
136



འཇགས་འཚལ།
རྒྱ་མཚོ།
ས་བཅད་གསུམ་པ། རྫ་ཡུལ་རོང་སྟོད་དང༌། །
རོང་སྨད། འགྲོ་བ་དགོན་ཤང་གི་སྐོར།
དེ་ཡང་རྫ་ཡུལ་རོང་སྟོད་སྨད་གཉིས་དང་འགྲོ་བ་དགོན་ཤང་ནང་ཏེང་པ་བ་ཕུད་དེ་མིན་ཡུལ་སྲོལ་གོམས་
གཤིས་ཕལ་ཆེར་གཅིག་མཚུངས་ཡིན། དམིགས་སུ་བཀར་ནས་ཞུ་དགོས་པ་ཞིག་ལ་རྫ་ཡུལ་གྱི་ཡུལ་སྲོལ་ཐུན་མོང་
མ་ཡིན་པ་རྣམས་འདིར་བཀོད་པ་ལས་དབུས་གཙང་ཁུལ་དང་དེ་མིན་ཁམས་ཕྱོགས་གཞན་དག་དང་གཅིག་
མཚུངས་རྣམས་འདིར་བཀོད་པའི་དགོས་པ་ཆེན་པོ་མེད་པར་གཞིགས་ནས་བྲིས་མེད།
རྫ་ཡུལ་ཡུལ་ལུང་ནི་བོད་ལྗོངས་སྤྱི་ཚོགས་ཚན་རིག་ཁང་གི་མཁས་དབང་པ་སངས་དབང་འདུས་ལགས་
ཀྱིས་བོད་ཀྱི་ཤར་ལྷོའི་ཁུལ་གྱི་རང་བྱུང་གི་དཔལ་ལ་ཕྱུག་པའི་ཡུལ་ཁྱད་པ་ཅན་ཞིག་ཡིན་ཞེས་གསུངས་པ་ལྟར་
བོད་ཀྱི་ཡུལ་ལུང་གཞན་ལ་དཀོན་ཅིང་གནའ་སྔ་མོའི་དུས་ནས་ལུང་པ་དེ་ག་ནས་ཐོན་པའི་འབྲས་ཀྱི་རིགས་མི་
འདྲ་བ་ཁ་ཤས་དང་། སུར་པན་གྱི་རིགས་ཁ་ཤས། བྲ་བོ། མ་རྨོས་ལོ་ཏོག གཡང་འབམ། ད་དུང་དེ་མིན་རྩ་
ཚེའི་སྨན་རྩྭ་སོགས་ཡོད། ཐོག་མར་རྫ་ཡུལ་རོང་སྟོད་ཀྱི་ཨ་སྤྲ་གངས་ལའམ་གནས་ཆེན་གངས་རྭ་ནི་ད་ཆ་རྒྱལ་
137



ཡོངས་ཀྱི་གངས་རི་ཆེན་པོའི་གྲས་སུ་ཡོད་སྟབས་དོ་སྣང་བྱེད་མཁན་གྱིས་སྔར་ནས་ཤེས་པ་སྨོས་མེད་ཡིན། རྗེ་
སྒམ་པོ་བས་མཛད་པར་གྲགས་པའི་གནས་ཆེན་གངས་རྭའི་གནས་ཡིག་ཀྱང་དུས་ཕྱིས་བར་མཇལ་རྒྱུ་ཡོད། འོན་
ཀྱང་རྫ་ཡུལ་ནས་ཡིན་པའི་ཞིང་པ་རྒས་པོ་ཞིག་གིས་ཉར་ཚགས་ཤིན་ཏུ་དམ་ཤིང་མི་གཞན་ལ་གཡར་པོ་ཡང་མ་
བྱས་པས་གནས་ཆེན་དེའི་གནས་ཡིག་རྒྱུས་མངའ་ཡོད་མཁན་ནི་ཉིན་མོའི་སྐར་མ་ལས་དཀོན། ཕྱིས་སུ་ཉར་
ཚགས་བྱེད་མཁན་རྒས་པོ་དེའི་ཁང་པ་མེས་འཚིགས་ནས་གནས་ཡིག་ཀྱང་མཉམ་དུ་འཚིགས་པས་བློ་ཕམ་པ་
ལས་མ་འདས། འོན་ཀྱང་ད་ཆ་མིག་ལམ་དུ་མཐོང་རྒྱུ་ཡོད་པ་ནི་གནས་ཆེན་གངས་རྭ་དང་འབྲེལ་བའི་གཙོ་བོ་
རོང་སྟོད་ཕྱོགས་ཀྱི་གནས་རིའི་བསང་ཡིག་ཅིག་མཇལ་རྒྱུ་ཡོད་པས་དེའི་བརྗོད་བྱའི་དོན་དང་བརྗོད་བྱེད་ཚིག་
རྟོགས་པའི་བློ་རིག་ཡོད་ན་དེའི་ནང་མང་པོ་འཁོད་ཡོད། །
རོང་སྟོད་གནས་རིའི་རྒྱུད་ཀྱི་ཤོད་ཚུལ་ཁག་གཅིག །
བོད་ལྷོ་རྒྱུད་གནམ་མཐའ་བཀོད་པ་དང་། བྱང་རྒྱུད་པདྨ་བཀོད་པ། ལྷོ་བྱང་དུ་ཚ་བ་རོང་གི་གནས་ཆེན་
ཁ་བ་དཀར་པོ། གནས་ཆེན་བརྒྱའི་གོང་བ་རྫ་ཡུལ་གནས་ཆེན་གངས་ར། གསེར་ཁུར་སྤུས་ཐང་གངས་རི་དང་།
འབྲུག་སྒོ་ཁང་གངས་རི་སོགས་གངས་རི་དང་རི་བོ་མང་པོ་གཅིག་ལ་གཅིག་མཐུད་བྱས་ཏེ་དཔའ་ཤོད་དང་མེ་ཏོག་
སོགས་ཀྱི་ས་འབྲེལ་དུ་གནས་ཡོད། །
ཨ་སྤུ་གངས་རྭའི་ གཤམ་གྱི་གྲོང་པའི་མིང་ལ་ ཨ་ སྤྲ་ཞེས་
འབོད་པས་ཤོད་སྲོལ་ལ་ཨ་སྤྲ་ཞེས་པ་ནི་ཐོག་མ་མ་ཨ་སྤྲོ་ཞེས་པ་ཞིག་
ཡུལ་ལུང་དེར་གཞིས་ཆགས་ནས་ ཕྱིས་སུ་མི་དེའི་མིང་ལུང་པར་
ཆགས་པ་ཤོད་སྲོལ་དུ་གྲགས། ཨ་སྤྲ་ཞེས་པའི་འབྲི་སྟངས་ནི་སྔ་
མོའི་བཀའ་ཤོག་ཅིག་གི་ནང་ཨ་སྤྲོ་ཞེས་འཁོད་པར་གཞིར་བཟུང་
ནས་འབྲི་ཁུལ་བྱས་པ་ལས་གང་དྲན་དྲན་དུ་བྲིས་པ་མིན། ཨ་སྤྲ་
གངས་རཱའི་སྐོར་ཡུལ་ལུང་དེ་གའི་མི་རྣམས་ལ་ཤོད་རྒྱུན་འདི་འདྲ་
ཞིག་ཡོད་དེ་ཨ་སྤྲ་གངས་རྭ་ནི་གནས་བརྒྱའི་གོང་བ་ཡིན་པ་མ་ཟད་
གནས་ཆེན་དེའི་ཕྱོགས་བཞིར་སྒོ་སྲུང་ཆེན་པོ་བཞི་ཡོད་དེ། ཤར་
གྱི་སྒོ་སྲུང་རོང་བཙན་ཁ་བ་དཀར། ལྷོ་ཡི་སྒོ་སྲུང་རྫ་བདུད་ནག་པོ་
དང༌། ནུབ་ཀྱི་སྒོ་སྲུང་འབྲོག་གནས་མཆེད་བདུན་ཚོགས། བྱང་
གི་སྒོ་སྲུང་ཀླུ་བཙན་བཀའ་འཁོར་སོགས། ཞེས་དང་ཡང་ ཁག་
གཅིག་གིས་བྱང་གི་སྒོ་སྲུང་སྔ་སྒང་གི་རྡོ་རྗེ་བཙན་འདྲ་ཡིན་ཞེས་
རྟ་མགྲིན།
མེས་པོ་རྣམས་ཀྱིས་གསུངས་མྱོང་ཡོད་ཅེས་སྨྲས། སྔ་མོའི་དུས་སུ་ཨ་སྤྲ་གྲོང་པ་དང་ཨ་སྤྲ་གངས་རི་གཉིས་དབར་
བར་ཐག་ཤིན་ཏུ་ཐུང་བ་མ་ཟད་ད་ཆ་ལྟར་དྲོད་ཚད་ཆེན་པོ་མེད་ལ་ལོ་རེ་བཞིན་མ་འདས་པར་གངས་གསོག་
138



ཐེབས་ཤུགས་ཆེ་སྟབས་གངས་རིས་གྲོང་པ་ཡང་འཇིགས་ལ་ཉེ་བའི་དུས་སུ་བླ་མ་ཞིག་གདན་དྲངས་པ་དེས་གྲོང་
པར་གངས་ཀྱིས་མི་བཀབ་པའི་བཟློག་ཐབས་སུ་མཆོད་རྟེན་ཆེན་པོ་ཞིག་བཞེངས། དུས་དེ་ནས་བཟུང་གངས་རི་
ཡང་རིམ་བཞིན་གསོག་ཚད་ཉུང་དུ་ཕྱིན་ཏེ་གྲོང་པ་གངས་རིའི་འཇིགས་པ་ལས་གྲོལ་ནས་གངས་རི་བཀག་ཐུབ་
པར་བརྟེན་བླ་མ་དེའི་མཚན་ལའང་གངས་བཀག་བླ་མ་ཞེས་མིང་ཐོགས། མཆོད་རྟེན་བཞེངས་པར་གྲགས་པ་དེ་
ཡང་གཏམ་རྒྱུད་ཅིག་མིན་པར་མཆོད་རྟེན་བཞེངས་པའི་ཤུལ་ད་ལྟའང་མཐོང་རྒྱུ་ཡོད། དེང་སང་ཨ་སྤུ་གྲོང་དང་
གངས་རིའི་དབར་གཟུགས་གཞི་ཐང་བའི་མིས་ཆུ་ཚོད་གསུམ་ཙམ་འགྲོ་དགོས་ཀྱི་ཡོད། ངོ་སྤྲོད་བྱེད་མཁན་ལུང་
པ་དེ་ག་ནས་ཡིན་པའི་ཨ་སྤྲ་སྐལ་བཟང་འཕྲིན་ལས་ཀྱིས་ཁོ་བོ་ཆུང་དུས་སུ་གངས་རིའི་འཁྲིས་སུ་ཕྱིན་ན་ཆུ་ཚོད་
ཕྱེད་ཀ་ཙམ་ལ་སླེབས་ཀྱི་ཡོད། འོན་ཀྱང་ད་ཆ་གནམ་གཤིས་ཀྱི་འགྱུར་བ་བྱུང་སྐབས་གངས་རི་བཞུ་སྟངས་ལ་
བལྟས་ཚེ་དངོས་གནས་ཡིད་མི་ཆེས་པའི་གནས་སུ་གྱར་བཞིན་འདུག་ཅེས་ཤོད་ཀྱི་འདུག ཨ་སྤྲུའི་ས་ཆ་ནི་
གནས་ཆེན་གངས་རྭར་སྐོར་བ་རྒྱག་སའི་འགྲོ་སྣེ་གཙོ་བོ་ཞིག་ཀྱང་ཡིན། ཨ་སྤྲོ་ལུང་པའི་དེ་ཡུལ་ལྷ་མི་འདྲ་བ་
གསུམ་ཡོད་དེ་བྱང་དཔོན་དང་། བྱང་སྐྱོང༌། བྱང་ཀྱོག་བཅས་གསུམ་པོ་བུ་སྤུན་དུ་གྲགས་ལ་སྤུན་ཆུང་བ་བྱང་
ཀྱོག་འབོད་པ་དེ་སྔར་སྒང་དུ་ཚ་བོར་ཕྱིན་པ་རེད་ཅེས་ཤོད་སྲོལ་ཡོད་པ་བཞིན་བྲག་རི་དེའི་རྩེ་མོ་སྔ་སྒང་ཕྱོགས་སུ་
གུག་ནས་ཡོད། བྱང་ཀྱོག་ཅེས་པའི་རི་བོ་དེའི་རྩེ་མོར་གུག་ནས་ཡོད་པ་རྒྱུ་མཚན་ནི་སྔ་སྒང་ཕྱོགས་སུ་མག་པར་
རམ་ཚ་བོ་ཕྱིན་པ་རེད་ཅེས་སྲོལ་ཡོད་པར་བརྟེན་སྔ་སྒང་དུ་མནའ་མ་གཅིག་ལ་བུ་གཅིག་སྡོད་སྲོལ་ཡོད་པ་དང་ཨ་
སྤྲའི་ལུང་པར་བྱུང་དཔོན་དང་བྱང་སྐྱོང་སྤུན་གཉིས་ཡོད་སྐབས་མནའ་མ་གཅིག་ལ་མང་ཆེ་བ་བུ་གཉིས་ཡན་ཆད་
མཉམ་དུ་སྡོད་སྲོལ་ཡོད་པ་དེ་ནས་བྱུང་ཞེས་འབོད། (ཚ་བོ་ནི་རྫ་ཡུལ་བས་མག་པར་བརྗོད） ཨ་སྤྲ་གངས་
རའི་གནས་ནི་གཙོ་བོ་སྨན་བླ་བདེ་གཤེགས་བརྒྱད་ཀྱི་ཕོ་བྲང་དང་གུ་རུ་རིན་པོ་ཆེའི་བཞུགས་གནས་ཟངས་མདོག་
དཔལ་རིའི་ཕོ་བྲང་གནས་ཡོད་སྟབས་གངས་རི་དེ་ནི་ནང་པས་གནས་རི་རྩ་ཆེན་ཞིག་ཏུ་ངོས་འཛིན་མཁན་ཡོད།
དཔེར་ན། དཔྱིད་དུས་སུ་སྨད་རྒྱ་གར་ཕྱོགས་ནས་སྟོད་ལྷ་སའི་ཕྱོགས་བར་འཕུར་བའི་ལྷ་བྱ་ཁྲུང་ཁྲུང་དཀར་པོ་
ཡང་ནམ་མཁའི་མཐོངས་སུ་འཕུར་མི་ཆོག་པ་གངས་རི་དེའི་སྟེང་དུ་གོམ་བགྲོད་རྒྱག་དགོས་པ་ལས་འཕུར་བའི་
དབང་མེད་ཅེས་ཤོད་རྒྱུན་ཡོད་ལ་ལྷ་བྱ་ཁྲུང་ཁྲུང་དཀར་པོ་དཔྱིད་དུས་སུ་སྨད་རྒྱ་གར་ཕྱོགས་ནས་འཕུར་ཡོང་
སྟབས་བྱ་དེ་ཚོ་མི་གཙང་བ་སོགས་བཟས་ཡོད་ན་གངས་རི་དེའི་སྟེང་དུ་བྲག་ཆར་དང་སེར་བ་བབས་ནས་ལམ་
སེང་འགྲོ་མི་ཐུབ་ཅེས་ཤོད་སྲོལ་ལྟར་མཚམས་རེ་དཔྱིད་དུས་སུ་ལྷ་བྱ་ཁྲུང་ཁྲུང་ཨ་སྤྲའི་གྲོང་དུ་མང་པོ་བབས་ཡོང་
བ་མཐོང་རྒྱུ་ཡོད་སྐད། ཨ་སྤྲར་སྒྲུབ་ཕུག་གཅིག་ཡོད་པ་དེའི་མིང་ལ་ཨུ་རྒྱན་སྒྲུབ་ཕུག་གམ་རྒྱ་གར་སྒྲུབ་ཕུག་ཅེས་
བརྗོད། སྒྲུབ་ཕུག་དེའི་ནང་ད་ཆའང་མཚམས་པ་ཡོད་སྐད། །
139



ཐུབ་བསྟན།
གསེར་ཁུར་ཕྱོགས་སུ་བསམ་པ་དང་ཡར་གྲོང་ཞེས་པའི་ནང་གི་བསམ་པ་ནི་བསམ་ཡས་དགོན་པ་ཐོག་མ་
ས་ཆ་དེར་ཆགས་གྲབས་བྱས་ཞེས་ད་ལྟའི་བར་དུའང་ཤོད་རྒྱུན་ཡོད། ཁོང་ཚོས་བཤད་པར་རྒྱུ་མཚན་རྩ་བ་ནས་
མེད་པ་མིན་ཏེ་བརྩིགས་པ་བྲག་རི་ལྟར་ཆེན་པོ་བརྒྱབ་ཡོད་པ་ད་ལྟའི་དུས་དུའང་མཐོང་རྒྱུ་ཡོད་པས་དེར་ག་ཚོད་
དཔྱད་ན་དེ་ཚོད་ཀྱིས་ཞིབ་འཇུག་བྱེད་རིན་ཡོད་པའི་ལུང་པ་ཞིག་ཏུ་སྙམ། ཨ་སྤྲ་དང་གསེར་ཁུར་གཉིས་པོ་ལུང་
པ་མི་འདྲ་བར་བརྟེན་སྔ་མོའི་དུས་སུ་བླ་མ་ཕན་ཚུན་མཐུ་རྒྱག་རེས་བྱེད་པའི་ཤོད་རྒྱུན་ཁག་ཁ་ཤས་ཡོད་རུང་
འདིར་བཀོད་ན་དགོས་པ་དེ་ཙམ་མེད་པས་བྲིས་མེད། གསེར་ཁུར་ཞེས་པར་ཤོད་རྒྱུན་འདི་འདྲ་ཞིག་ཡོད་དེ་སྔ་
མོའི་དུས་སུ་མི་མེད་ལུང་སྟོང་ཡིན་ཡང་དེ་གར་བུ་དང་བུ་མོ་མང་པོ་རྩེད་མོ་རྩེ་བཞིན་ཡོད་པའི་སྒྲ་ཞིག་གོ་སྟབས་
རྒས་པོ་ཞིག་གིས་སྒྲ་གྲགས་ཁུལ་དུ་མི་སུ་ཡིན་མིན་ལྟ་བར་ཕྱིན། ས་ཆ་དེ་གར་མི་གཅིག་ཀྱང་མཐོང་རྒྱུ་མེད་ཀྱང་
གསེར་དོ་པོ་ཕྱེད་ཀ་ཙམ་བཞག་ཡོད་པ་མཐོང་ནས་ཕྱིས་ལུང་པ་དེའི་མིང་ལ་གསེར་ཁུར་ཞེས་འབོད་སྲོལ་ཆགས་པ་
མ་ཟད་གསེར་འབེལ་པོ་ཡོད་སྟབས་ལུང་པ་དེ་ག་ནས་དོན་པའི་གསེར་གྱིས་བྲིས་པའི་འབུམ་དུམ་པ་བཅུ་དྲུག་
དུས་ཕྱིས་ཀྱི་བར་བཞུགས་ཡོད་པ་གྲགས། གསེར་ཁུར་ཞེས་པ་དེ་སྔ་མོ་སྡེ་པ་གཞུང་གིས་གསང་སྔགས་ཆོས་གླིང་
ལ་བཏང་བའི་འཕྲིན་ཡིག་ནང་ཟུར་ཁུག་ཅེས་འབྲི་སྲོལ་ཡོད་པས་རིག་པ་ལྡན་ཞིང་རྗེས་སུ་དོན་གཉེར་ཅན་གྱིས་
ཞིབ་འཇུག་བྱ་གཞི་ཞིག་ཏུ་སེམས་སོ། གསེར་ཁུར་ཕུ་རུ་བྲག་དཀར་གནས་རི་ཞེས་པ་ཞིག་མཇལ་རྒྱུ་ཡོད་པས་
ཤོད་སྲོལ་དུ་རྫ་ཡུལ་གནས་ཆེན་གངས་རྭའི་གོང་བ་ཡིན་ཞེས་ཤོད་རྒྱུན་ལྡན།
ཁྱུང་པོ་གྲུབ་ཆེན་གྱིས་གསེར་ཁུར་ཕྱོགས་སུ་གནས་སྒོ་ཕྱེ་བའི་བྲག་དཀར་གནས་ནང་སྐོར་རགས་ཙམ་
140



ཞུས་ན། འདི་ལྟ་སྟེ། བྲག་དཀར་གྱི་རི་བོ་ཆེས་མཐོ་བའི་རྩེ་མོ་མཁའ་ལ་སྙེགས་ཤིང་ཁོ་ར་ཁོར་ཡུག་གི་སྟོད་ཀྱི་ཆ་
ཐམས་ཅད་གངས་རིའི་ཕྲེང་བ་ཚར་དུ་དངར་བ་དང་བར་སྐེད་དུ་གཡའ་རི་སྨུག་པོའི་སུལ་ནས་གཡའ་ཆུ་བསིལ་མ་
ལྷུང་ལྷུང་དུ་བབས་པ། སྨད་ཀྱི་ཆར་ནེ་ཙོའི་སྒྲོ་ཐུལ་དང་ཀུན་ནས་མཚུངས་པའི་སྤང་གཤོངས་རྣམས་སུ་དཀར་
སེར་དམར་སྔོའི་མེ་ཏོག་རྣམ་པར་བཀྲ་བ། གཡུ་ཡི་མཎྜལ་སྤུངས་འདྲའི་སྤང་རི་སྔོན་པོ་སོགས་ཚར་དུ་དངར་བའི་
རི་ཚོགས་ཀྱིས་བསྐོར་ཞིང་དེ་དག་གསེབ་ཏུ་དྭངས་བསིལ་བརྒྱད་ལྡན་གྱི་ཡུལ་ཆུ་སྔོན་མོ་གང་སར་རྒྱུ་བ། རྩྭ་ཐང་
དེའི་སྟེང་དུ་ལྷུང་ལྷུང་དུ་འབབ་པའི་ཆུ་ཕྲན་དྭངས་མོའི་འགྲམ་གྱི་སྔོ་ལྗང་ནེའུ་གསིང་ཐོག་དཀར་སེར་དམར་སྔོའི་
མེ་ཏོག་སྣ་ཚོགས་ཕྱོགས་བཅུར་བཞད་ཅིང་བུང་བ་གཞོན་ནུས་དར་དིར་གྱི་གཤོག་གླུ་སྙན་མོ་ལེན་པ་དང་ཕྱེ་ལེབ་
བུ་མོས་ལྷབ་ལྷུབ་ཀྱི་བྲོ་གར་མཚར་པོ་འཁྲབ་ནས་དེ་གར་ཕེབས་པའི་སྐྱེ་བོ་རྣམས་ཀྱི་ཡིད་ཀྱི་བརྟན་པ་དབང་མེད་
དུ་འཕྲོག་གི་ཡོད། ནམ་མཁའི་སྐར་ཚོགས་ཚང་མ་ས་ལ་བབ་འདྲའི་གཡང་དཀར་ལུག་ཁྱུ་སོགས་ཀྱིས་ཡུལ་གྲུ་
དེར་རྒྱན་ཆ་འཕར་མ་ཞིག་སྦྱིན་བཞིན་ཡོད། ད་དུང་རི་དྭགས་གནའ་བ་སོགས་རི་དེར་ཡོད་པའི་སྲོག་ཆགས་
རྣམས་ཅི་འདོད་རྩྭ་ཆུར་རོལ་ཞིང་བག་ཕེབས་ངང་རང་བྱུང་ཁམས་ཆེན་པོར་ཞིམ་མངར་ཆང་གིས་མྱོས་པ་མིན་ན་
ཅི་ཡིན་ལྟ་བུར་རོལ། དེའི་གཡས་གཡོན་གང་སར་ཚང་ཚིང་ནགས་ཚལ་གྱི་གཡུ་ལོ་ཐགས་སུ་བཀྲ་བའི་ཀློང་ནས་
བྱ་དང་བྱིའུ་རྣམས་ཀྱིས་སྙན་འཇེབས་ཀྱི་མགྲིན་གླུ་བར་མཚམས་མེད་པར་གྲགས་ཤིང་མཛེས་སྡུག་རྣམ་པར་
བརྒྱན་པའི་ཁྲོད་དུ་དྲི་མེད་ཤེལ་དཀར་ལྟར་གྱི་རང་བཞིན་ལྷུན་གྱིས་གྲུབ་པའི་རྒྱལ་བ་གཉིས་པ་ཨུ་རྒྱན་རིན་པོ་
ཚེའི་བཞུགས་ཁྲི་འོད་ཆེམ་ཆེམ་དུ་འཕྲོས་ནས་དད་པའི་སྤུ་ལོང་རང་དབང་མེད་པར་བྱེད་འདོད་པའི་རང་བྱོན་
ཞིག་མཇལ་རྒྱུ་ཡོད། གནའ་རི་དེའི་རི་རྩེ་ན་བརྗིད་ཅིང་རྔམ་པའི་བྲག་རི་མཆེ་བ་སྒྲིག་པ་ལྟར་ཆེ་ཆུང་མི་འདྲ་
བ21མཐོང་རྒྱུ་ཡོད་པ་དེ་དག་ནི་སྒྲོལ་མ་ཉེར་གཅིག་གི་རང་བྱོན་ཡིན་པ་ཤོད་རྒྱུན་གྲགས། ཡུལ་ལུང་དེའི་ཐང་
ཆེན་གྱི་དཀྱིལ་དུ་བྲག་རི་ཡ་མཚན་ཅན་ཞིག་མཇལ་རྒྱུ་ཡོད་པ་དེ་ནི་དགོན་པའི་རང་བྱོན་ཡིན་ཞེས་ཤོད་རྒྱུན་ཡོད་
ལ་མི་རིག་དཀར་གྱིས་དུང་རྒྱ་གླིང་གི་སྒྲ་ཡང་གོ་མྱོང་ཡོད་ཅེས་བཤད། གནས་རི་དེའི་ཕུར་ད་དུང་ཟངས་མདོག་
དཔལ་རི་དང་དཔའ་བོ་128དང་དཔའ་མོ་122ཀྱི་གནས་རི་ཡིན་ཞེས་ཤོད་ཀྱི་ཡོད། གཏེར་སྟོན་ཨུ་རྒྱན་ཚེ་
དབང་གིས་ཐོག་མར་བྲག་དཀར་གནས་ནང་དུ་རི་དྭགས་ལ་ཤ་ཁྱི་གཏོང་བ་ཕེབས་མྱོང་ཡོད། ཉིན་ཞིག་ཁོང་གི་
ཤ་ཁྱི་དང་མཉམ་དུ་བྲག་དཀར་གནས་ནང་དུ་རི་དྭགས་རྔོན་པར་ཕེབས་ནས་རི་དྭགས་ཤྭ་བ་ཞིག་ཤ་ཁྱིས་དེད་
ཡོང་ནས་བྲག་ཕུག་ཅིག་གི་ནང་དུ་ཤྭ་བ་བཀག ཨུ་རྒྱན་ཚེ་དབང་མགྱོགས་པོ་ཤྭ་བའི་འཁྲིས་སུ་སླེབས་ནས་མེ་
མདའ་རྒྱག་གྲབས་བྱས་པ་དང་ཤྭ་བར་ཞིབ་ཕྲ་ལྟ་སྐབས་གྲྭ་བ་དེ་ནི་ཤྭ་བ་གཞན་དང་མི་འདྲ་བ་གཟུགས་གཞིར་
མདངས་དང་ལྡན་ཞིང་སྣ་གཅུ་བཏགས་པ་དེ་ལས་གསེར་འོད་ཆེམ་ཆེམ་འཕྲོ་བ་གཟིགས་པས་ཁོང་གིས་ལམ་སེང་
མེ་མདའ་རྒྱག་རྒྱུ་བཞག་ནས་ཤིན་ཏུ་ཡ་མཚན་པ་དང་དད་པ་དབང་མེད་དུ་སྐྱེས་ཏེ་ས་ཆ་དེ་གའི་རི་ནི་གནས་རི་
ཡིན་པ་སེམས་སུ་ངེས་པ་གཏིང་ཚུགས་པ་འཁྲུངས་ནས་གསེར་གྱི་སྣ་གཅུ་ལྡན་པའི་ཤྭ་བ་དེར་མེ་མདའ་རྒྱག་མ་
ནུས་པ་ལམ་སེང་ཚེ་ཐར་བཏང་བ་མ་ཟད་ས་ཆ་དེ་ནི་གནས་རི་ཐུན་མོང་མ་ཡིན་པ་ཞིག་ཡིན་པ་ཁོང་གི་ཐུགས་
141



ལས་རང་བཞིན་ཐོགས་མེད་དུ་འཁྲུངས་ནས་ཕྱིས་སུ་འབྲོག་པ་འགྲོ་ས་དེ་བསང་མཆོད་བྱ་ཡུལ་དུ་བསྒྱུར། གོང་
དང་འདྲ་བའི་ཨུ་རྒྱན་ཚེ་དབང་སྐོར་ཤོད་ཚུལ་གཞན་ཞིག་ནི་འདི་ལྟ་སྟེ། སྔ་མོའི་བྲག་དཀར་གནས་ནང་དུ་ཨོ་
རྒྱན་ཚེ་དབང་ཟེར་བ་ཞིག་ཡོད། ཁོང་ཆུང་དུས་ནས་རི་དྭགས་རྒྱག་རྒྱུར་དགའ་བ་ཞིག་ཡིན། ཉིན་ཞིག་ཁོང་
གིས་ཤ་ཁྱི་གསུམ་ཁྲིད་དེ་རི་དྭགས་རྒྱག་པར་ཕྱིན་ནས་ཁྱི་གསུམ་གྱིས་རི་དྭགས་རྒྱ་བ་གཅིག་དེད་ནས་བྲག་དཀར་
གནས་ནང་གི་བྲག་ཕུག་ཏུ་བཀག དེ་ནས་ཨོ་རྒྱན་ཚེ་དབང་གིས་རྒྱ་བར་མདའ་སྟོང་སྤྲད་ནས་མདའ་འཕེན་
གྲབས་བྱེད་སྐབས་ཞིབ་པར་བལྟས་ཚེ་རྒྱ་བ་དེའི་སྣ་ལ་གསེར་གྱི་སྣ་གཅུ་འོད་འཚེར་བ་ཞིག་འདོགས་ཡོད་པ་མཐོང་
བས་ཁོང་གིས་ཐེ་ཚོམ་ངང་ལམ་སེང་མདའ་འཕེན་མ་ནུས་པའི་དུས་སུ་གློ་བུར་དུ་བྲག་དཀར་གནས་ནང་གི་བྲག་
སྒོ་ཕྱེས་ནས་དབེན་ཆུང་གི་ཕྱག་ཏུ་དབྱུག་པ་ཞིག་གིས་ཤ་ཁྱི་རྣམས་བཀག་པར་མཐོང༌། དེ་ནས་ཨོ་རྒྱན་ཚེ་དབང་
འགྱོད་པ་དཔག་མེད་སྐྱེས་ནས་མདའ་དང་གཞུང་ཚང་མ་བྲག་དཀར་གནས་ནང་གི་བྲག་སྒོ་དེའི་འཁྲིས་སུ་བཞག་
ནས་འགྱོད་གཤགས་ཀྱི་ཚུལ་དུ་ཕྱག་མང་པོ་འཚལ་ནས་ད་ལྟ་གུས་པ་མ་ཤེས་མུན་པས་བསྒྲིབས་ནས་ལས་ངན་
མང་པོ་བསགས་སོང་བས་ད་ནས་བཟུང་ཚེ་གང་རིང་སྡིག་སྤོང་དགེ་བར་གཞོལ་བའི་དམ་བཅའ་བརྟན་པོ་ཞོག་གི་
ཡིན་ཞེས་ཞུས་ནས་སྔ་མའི་རྔོན་རྒྱག་ཡུལ་དེ་དུས་དེ་ནས་བཟུང་གནས་རི་རྩ་ཆེན་ཡིན་པ་གཞི་ནས་ཤེས་ཏེ་བྲག་
དཀར་གནས་ནང་དུ་གྲགས་དོན་ཡང་དེ་ནས་བྱུང་ཡོད། དོན་དུ་ཡུལ་གྲུ་དེར་གནས་རི་རྩ་ཆེ་ཡིན་ཞིང་རྔོན་རྒྱག་
པར་འགྲོ་མི་ཆོག་པ་ཤུགས་སུ་གསལ་པོར་བསྟན་ཡོད། དེ་
སྔ་མོའི་དུས་སུ་གསེར་ཁུར་ནགས་ཀླུང་ཟེར་བའི་ས་ཆ་ཞིག་
ཏུ་དུད་གྲངས་བཞི་བཅུ་ལྷག་ཙམ་ཡོད་པ་དང་དེའི་ནང་ཕི་གྲོང་ཧར་
པོ་དུད་ཚང་ལ་བུ་སྤུན་གཉིས་ཡོད་པའི་ཆེ་བའི་མིང་ལ་ཆོས་ཀྱི་རྒྱལ་
མཚན་ཞུ་བ་དང་ཆུང་བའི་མིང་ལ་བྱང་ཆུབ་སེང་གེ་ཞེས་འབོད།
སྤུན་ཆེ་བ་ཉིན་གཅིག་ལྟར་མཚམས་དང་སྒོམ་སྒྲུབ་ཀྱི་དགེ་ལས་ལ་
དཀའ་བ་ཁྱད་བསད་དང་ངལ་བ་དང་བླངས་གནང་ནས་ལོ་མང་
བཞུགས་ཡོད་སྐད། སྤུན་ཆུང་བ་ཉིན་ལྟར་མདའ་གཞུ་ཁྱེར་ནས་
སྡིག་ལས་རི་དྭགས་རྔོན་པ་འགྲོ་གི་ཡོད་པས་སྤུན་ཆེ་བ་ཐུགས་ཀྱིས་
མ་བཟོད་ པར་ ཉིན་ཞིག་ ཁོང་ གིས་ གཅུང་པོ་བྱང་ཆུབ་ སེང་ གེ་
མཚམས་ཁང་ནང་དུ་བོས་ནས་གཅུང་པོ་ཁྱེད་འཇིག་རྟེན་འདིའི་
ཐོག་གཙོ་བོ་དམ་པའི་ཆོས་བྱས་ནས་འགྲོ་བ་རིགས་དྲུག་སེམས་
ཅན་ཐམས་ཅད་ཐར་པའི་ལམ་སྣ་འདྲེན་དགོས་པ་མ་གཏོགས་ཉེས་
མེད་སེམས་ཅན་གྱི་སྲོག་དེ་འདྲ་མང་པོ་བཅད་ན་ཕྱིས་སུ་གཅུང་པོ་
ཁྱེད་ལ་ལས་ཀྱི་རྣམ་སྨིན་ཡག་པོ་མི་ཡོང་བ་མ་ཟད་ཚེ་འཕོས་རྗེས་
གྲགས་པ།
142



དམྱལ་ཁམས་བཅོ་བརྒྱད་དུ་ལྷུང་ནས་ཡར་འདྲེན་མི་ཐུབ་ཅེས་གསུངས། སྤུན་ཆུང་གིས་ལན་དུ་འོ་ལགས་སོ། །
གཅེན་པོ་ལགས། དམ་པའི་ཆོས་བྱེད་དགོས་པ་གུས་པ་སྔ་ས་ནས་ཤེས་ཀྱི་ཡོད། འོན་ཀྱང་གུས་པ་ད་ལྟ་རང་ལོ་
ཉི་ཤུ་ལྷག་ཙམ་ལས་སླེབས་མེད་པས་ཆོས་བྱས་ན་ཅུང་སྔ་བ་མ་རེད་དམ། འཇིག་རྟེན་གཏམ་དཔེར་ཚེ་སྟོད་སྡིག་
དང་ཚེ་སྨད་ཆོས་ཟེར་བ་ཡིན་ལ་གཙོ་བོ་དམ་པའི་ཆོས་སྒྲུབ་པར་བྱང་ཆུབ་སེམས་ཀྱི་རྩིས་ཟིན་པ་དགོས་པས་
གཅེན་པོ་ཁྱེད་རང་དམ་པའི་ཆོས་གནང་ནས་ལོ་ངོ་ཉི་ཤུ་ལྷག་ཕྱིན་འདུག ཆོས་ཀྱི་རྩ་བ་བྱང་སེམས་རང་རྒྱུད་ལ་
ལྡན་མེད་ན་ལས་གང་བྱས་ཀྱང་ཕན་པ་ཆུང་ཞེས་ཞུས། ཡིན་ནའང་ང་རང་གཉིས་སང་ཉིན་མི་འདུས་ཚོགས་
སར་འཛོམས་ནས་ཉི་མ་ཤར་མ་ཐག་གྲུབ་རྟགས་འགྲན་ཞེས་ཞུས་པས་གཅེན་པོས་དེ་ལྟར་མོས་མཐུན་གནང་།
སང་ཉིན་མི་མང་འཛོམས་སར་ཉི་མའི་འོད་ཟེར་འཕྲོས་མ་ཐག་གཅེན་པོས་གཟན་ཕུད་ནས་ཉི་ཟེར་སྟེང་བཞག་
པས་ཉི་ཟེར་དེ་གཞུ་ལྟ་བུ་ཅུང་ཟད་གུག་པ་དང་དེ་ནས་གཅུང་པོས་ཉི་ཟེར་ཐོག་མདའ་གཞུ་བཞག་པས་ཉི་ཟེར་
སྔར་བཞིན་འདྲོངས་པོར་བསྡད་ཡོད་པ་ལས་གུག་ཙམ་ཡང་བྱས་མེད་པ་མི་ཚོགས་ཚང་མས་མཐོང་ནས་དམ་ཆོས་
བསྒྲུབས་ནས་ལོ་མང་སོང་བའི་གཅེན་པོ་ངོ་ཚ་ཁ་སྐྱེངས་བྱུང་སྟེ་ཉིན་དེའི་མཚན་མོར་ག་སོང་ཆ་མེད་དུ་གྱུར་པས་
གྲོང་མི་མང་པོས་གང་སར་བཙལ་ཡང་རྙེད་མེད། དེ་ལྟར་ལོ་གསུམ་རིང་གཅེན་པོའི་གྲིབ་གཟུགས་ཡང་མཐོང་
མེད་པར་གྱུར། ཉིན་ཞིག་ས་ཐག་རིང་པོ་ནས་ཡིན་པའི་མོ་ལ་མཁས་པའི་མོ་པ་ཞིག་ཡུལ་གྲུ་དེ་གར་ཕེབས་ནས་
གཅུང་པོ་བྱང་ཆུབ་སེང་གེས་མོ་པར་གཅེན་པོའི་ལོ་རྒྱུས་ཞིབ་ཕྲ་ཞུས་ནས་མོ་ཞིག་འདེབས་རོགས་ཞུས་པས་མོ་
པས་མོ་འདིར་བལྟས་ན་ཁྱེད་ཀྱི་གཅེན་པོ་སྐུ་གཟུགས་གསལ་ཐང་ངང་ཁྱེད་ཚོའི་རི་མགོར་ཟས་སུ་ཤིང་ལོ་དང་
དབྱར་དུས་སུ་མེ་ཏོག་དང་ཤུག་པ་འབྲུ་གུ་སོགས་མཆོད་ནས་ད་ལྟ་བདེ་མོ་བཞུགས་འདུག་ཅེས་གསུངས། དེ་
ནས་གཅུང་པོ་ཐུགས་སེམས་དགའ་ཞིང་སྤྲོ་བའི་ངང་ནས་ཡུལ་ལུང་གི་མི་མང་པོ་རོགས་པར་ཁྲིད་ནས་རི་སྟེང་དུ་
གཅེན་པོ་འཚོལ་བར་འགྲོ་སྐབས་གཅེན་པོ་སྤང་ཐང་དཀྱིལ་དུ་མཚེའུ་ཆུང་ངུ་ཞིག་ཡོད་པ་དེའི་ནང་ལ་སྐུ་ཁྲུས་ལ་
ཞུགས་ཡོད་པ་མཐོང་བས་གཅེན་གཅུང་གཉིས་དགའ་བ་དཔག་མེད་སྐྱེས་ནས་གཅིག་གིས་གཅིག་ལ་འཁྱུད་རེས་
གནང་། དེ་ནས་གཅེན་པོའི་གསུངས་པ་བཞིན་གཅུང་པོ་རི་དྭགས་རྒྱག་རྒྱུ་བཅད་ནས་དམ་པའི་ཆོས་བསྒྲུབ་རྒྱུའི་
ཁས་ལེན་གནང་། དེ་ནས་བཟུང་ཁོང་སྤུན་གཉིས་དགེ་སྒྲུབ་ལས་ལ་དཀའ་བ་ཚད་མེད་བསྐྱོན་ནས་ཞོར་དུ་ལྷ་
དཀོན་མཆོག་ལ་མཆོད་པའི་ཕུལ་ཕྱིར་མེ་ཏོག་འཛུགས་པ་དང་སེམས་ཅན་མི་གཙང་བ་དག་གི་ཆེད་དུ་དྭངས་ཤིང་
གཙང་བའི་མཚེའུ་ནང་ཁྲུས་སོགས་ཀྱི་ལས་ལ་གཞོལ། ཡུན་རིང་མ་སོང་བར་ཁོང་གཉིས་ཀྱིས་བཙུགས་པའི་མེ་
ཏོག་ལྡུམ་རའི་ནང་དུ་ཡ་མཚན་ཆེ་བའི་ཕག་རྒོད་འཇིགས་སུ་རུང་བ་ཞིག་གིས་ཉི་མར་མེ་ཏོག་ལྡུམ་རའི་ནང་མེ་
ཏོག་བཀོག་པ་དང་མཚན་མོར་དྭངས་ཤིང་གཙང་བའི་མཚེའུ་དེར་གནོད་སྐྱོན་ཆེན་པོ་བཏང་ནས་འདམ་བག་
གིས་ཁེངས་པར་བཟོས། དེ་ལྟར་ཟླ་ཕྱེད་ཙམ་རིང་ཁོང་གཅེན་གཅུང་གཉིས་ལ་ཕག་རྒོད་ཀྱིས་གནོད་འཚེ་ཅི་འདྲ་
ཞིག་བཏང་ཡང་ཁོང་གཉིས་རྒོལ་ལན་མ་སློག་པར་ཏིང་ངེ་འཛིན་ལ་ཐུགས་བརྩེ་གཅིག་ངང་བཞུགས་ཏེ་བཟོད་པ་
བསྒོམས་ནས་བཞུགས། ཕག་རྒོད་ནི་དེ་ལས་ལྡོག་སྟེ་ཁོང་གཉིས་བཞུགས་སའི་མཚམས་ཁང་སྒོ་འགྲམ་དུ་
143



གཟུགས་པོ་རི་བོ་ལས་ཆེ་ཞིང་ཡས་མཆུ་དང་གནམ་ལ་ཐུག་པ་དང་མས་མཆུ་དང་མཆེ་བ་བྲག་ངོས་ལ་བརྡབས་
པའི་འཇིགས་སྣང་བཏོན་ནས་གངས་ཆེན་པོ་ལྷུང་པ་ལྟ་བུའི་སྒྲ་འཇིགས་སུ་རུང་བའི་ངང་གྲགས་པ་མ་ཟད་ཁོང་
རྣམ་གཉིས་བཞུགས་ས་གཡས་གཡོན་གང་སར་གཏོར་སྐྱོན་ཚད་མེད་བཏང་ནས་ཁོང་གཉིས་ལ་གྲུབ་རྟགས་
སོགས་གང་ཡང་བསྟན་རྒྱུ་མི་འདུག་བསམ་པའི་ང་རྒྱལ་ཆེན་པོ་ལངས་པའི་སྐབས་དེར་བྱམས་སྙིང་རྗེ་ཚད་མེད་
ཀྱིས་སྐུལ་ནས་བསླངས་པའི་གཅེན་གཅུང་གཉིས་ཀྱིས་སེམས་ཅན་གདུག་པ་ཅན་འདུལ་བའི་ཕྱིར་དུ་གཅིག་གིས་
ཕྱག་ནང་ཡས་མཆུ་བཟུང་བ་དང་གཅིག་ཤོས་ཀྱིས་ཕྱག་ནང་མས་མཆུ་བཟུང་ནས་གཅུས་སྐོར་རྒྱག་ཐེངས་གཅིག་
ལ་ཕག་རྒོད་རི་རབ་ཉིལ་བ་ལྟ་བུ་སྒྲ་དང་སྐད་ངན་རྒྱག་གིན་ས་ལ་རང་དབང་མེད་པ་འགྱེལ། དེ་ནས་ཕག་རྒོད་ཀྱི་
ལམ་སེང་སྤྲུལ་པ་རང་དབང་མེད་པར་ཞིག་ཅིང་སྔར་གྱི་རང་གཟུགས་ཇི་མ་ཇི་བཞིན་གྱི་ཕོ་གསར་ཁ་ཤོ་ཞིག་ཏུ་
གྱུར་ཏེ་གྲུབ་ཐོབ་གཉིས་ལ་སྐྱབས་སུ་མཆིའོ་སྲོག་སྐྱོབ་རོགས་གནང༌། སྲོག་སྐྱོབ་རོགས་གནང་ཞེས་སེམས་སྡུག་
ཆེན་པོ་བྱུང་ནས་སྨྲེ་སྔགས་རང་དབང་མེད་པ་འདོན། དེ་ནས་གྲུབ་ཐོབ་གཉིས་ཀྱིས་གསུངས་དོན། སྲོག་སྐྱོབ་
ཆོག འོན་ཀྱང་ཁྱོད་གང་ཞིག་བྱེད་མཁན་ཡིན། རི་དེའི་མིང་ལ་ཅི་འདྲ་ཟེར་ཞེས་གསུངས་པས་མི་ཁ་ཤོ་དེ་རི་
དེའི་མིང་ལ་རང་ཉིད་ཟེར། ང་ནི་ཡུལ་གྲུ་དེའི་གཞི་བདག་ཡིན། ཁྱེད་གཉིས་ཀྱིས་གུས་པ་ཚེ་ཐར་བཏང་ན་ང་ཚེ་
གང་རིང་ནུས་པ་ལྕོགས་ཚོད་ཀྱིས་ཁྱེད་རྣམ་པར་ཞབས་ཕྱི་ཞུས་ཆོག་ཅེས་ཞུས། ཁོང་གཉིས་པོས་གསུངས་དོན་
གཞན་གང་ཡང་ཞབས་ཕྱི་སྒྲུབ་མི་དགོས། ཁྱེད་ཀྱིས་ས་དེའི་ལུང་པ་སྟོད་སྨད་བར་གསུམ་རིའི་མིང་དང་གཞི་
བདག་ཚང་མའི་མིང་ཆ་ཚང་ངེད་གཉིས་ལ་བཤད་ན་ཁྱེད་རང་ཚེ་ཐར་གཏོང་ཆོག་ཅེས་གསུངས། དེ་ནས་ཁ་ཤོ་
བཙན་རྒོད་ཀྱིས་གུས་པ་ལོ་ལྟར་ཚེ་བཟང་དུས་བཟང་སྐབས་འཛམ་གླིང་གི་གཞི་བདག་ཐམས་ཅད་བསང་མཆོད་
དང་ཤོ་རྒྱག་སྐབས་འགྲོ་དགོས་ཀྱི་ཡོད་པས་བོད་ཀྱི་སྟོད་སྨད་བར་གསུམ་གྱི་གཞི་བདག་ཚང་མའི་མིང་ཤེས་ཀྱི་ཡོད་
ཅེས་ཞུས། གཅེན་གཅུང་གཉིས་ཀྱིས་བོད་ཀྱི་ཡུལ་ལྷ་གཞི་བདག་གཞན་དག་ཆ་ཚང་གི་མིང་ངེད་གཉིས་ཀྱིས་
ཤེས་ཀྱི་ཡོད། ཁྱེད་ཀྱིས་དེ་རིང་ང་གཉིས་ལ་གནས་ཆེན་གངས་རའི་འཁོར་དུ་ཡོད་པའི་གཞི་བདག་སོགས་ཀྱི་མིང་
རྣམས་ཆད་ལུས་མེད་པར་ཤོད་དུ་བཅུག་པས་དེ་ནས་བཟུང་གནས་ཆེན་གངས་རའི་བསངས་ཡིག་དང་གནས་
ཡིག་དེ་ནས་བྱུང་བར་གྲགས། གྲུབ་ཐོབ་ཁོང་གཉིས་ཀྱང་ཡུལ་གྲུ་དེར་ལོ་མང་སྒྲུབ་པ་སྦྱངས་བ་དང་ཞོར་དུ་སྨན་
དང་རྩིས་ལ་མཁས་པར་གྱུར་ནས་དཀྱིལ་མཚོ་ཟེར་བའི་སྤང་ཐང་དེའི་དཀྱིལ་དུ་བླ་མའི་མཚམས་ཁང་གི་བྲག་ཕུག་
ནང་བཞུགས་ཁྲི་དང་ཁྲུས་ཆུ་སོགས་ད་ལྟའང་དངོས་སུ་མཇལ་རྒྱུ་ཡོད། གྲུབ་ཐོབ་ཁོང་གཉིས་དགུང་ལོ་བརྒྱ་ལྷག་
ཙམ་བར་བཞུགས་ནས་སྐུ་གཤེགས་རྗེས་ཕི་གྲོང་ལྷ་ཁང་ནང་སྐུ་གདུང་བཞེངས་ཡོད། དོན་ནི་ཐོག་མ་གཅེན་
གཅུང་གཉིས་ནང་དང་སྤངས་རྟོགས་ཀྱི་ཡོན་ཏན་གཅུང་པོ་ཆེ་བ་ཡོད་པ་བསྟན་ཡོད། ཕི་གྲོང་ཞེས་པའི་གྲོང་པའི་
ནང་དུ་ཡི་གྲོང་ལྷ་ཁང་གཙུག་ལག་ཁང་ཞེས་པ་ཞིག་བཞེངས་ནས་རྟེན་གཙོ་ཇོ་བོ་ཡིད་བཞིན་ནོར་བུ་བཞུགས་ཡོད་
ལ་གཙུག་ལག་ཁང་དེ་བཞེངས་པའི་དུས་ནི་མགོ་ཡུལ་གསང་སྔགས་ཆོས་གླིང་བཞེངས་པ་དང་དུས་མཚུངས་ཡིན་
ཞིང་གསང་སྔགས་ཆོས་གླིང་དགོན་བཞེངས་གྲུབ་རྗེས་དེ་མོ་རིན་པོ་ཆེས་རབ་གནས་གནང་བ་དུས་གཅིག་ཏུ་ཕོ་
144



གྲོང་གཙུག་ལག་ཁང་དུ་རབ་གནས་མཛད་པའི་རྟགས་སུ་གྲོ་ནས་ཀྱི་ཆར་འབེབས་པ་སོགས་ངོ་མཚར་བའི་ཤོད་
རྒྱུན་མང་པོ་ཡོད། ད་ཆ་ཕི་གྲོང་གཙུག་ལག་ཁང་དུ་དུང་འཁོར་གཅིག་དང་འབུམ་དུམ་པ་བཅུ་གཉིས་བཞུགས།
གོང་གསལ་བླ་མ་ཆོས་ཀྱི་རྒྱལ་མཚན་དང་སློབ་མ་བྱང་ཆུབ་སེང་གེ་གཉིས་ཀྱི་སྐུ་གདུང་ཐོག་མར་ལྷ་ཁང་ཕྱི་རོལ་དུ་
བཞུགས་ཡོད། དུས་ཚོད་གང་འཚམས་ཤིག་ནང་སྐུ་གདུང་དེ་གཉིས་པོ་འཕུར་གྲབས་བྱས་རྐྱེན་ཕྱིས་སུ་སྐུ་གདུང་
ཆུང་དུ་བཏང་ནས་ཕི་གྲོང་གཙུག་ལག་ཁང་ནང་གདན་འདྲེན་ཞུས་པར་གྲགས། གཙུག་ལག་ཁང་དེའི་སྲུང་མ་
དང་བསམ་ཡས་དགོན་གྱི་སྲུང་མ་གཉིས་བེ་དཀར་ཡིན་པ་གཅིག་མཚུངས་ཡིན། གསེར་ཁུར་གྱི་ཡུལ་ལྷའི་མིང་ལ་
དགྲ་འདུལ་དབང་ཕྱུག་དང་། དགྲ་ལྷ་རྟ་ཐོག་དཀར་པོ། སློབ་དཔོན་དཔའ་བོ་རྟའི་རྒྱལ་མཚན། ད་དུང་རྒྱལ་མོ་
དང་ཡུམ་རྒྱལ་མོ་གཉིས་ཡོད་པ་དེ་གཉིས་ཀྱི་བུ་ཡང་བདུན་ཡོད་པར་བཤད། །
གཞན་ཡང་། རོང་སྟོད་དུ་ལོག་སྐད་མི་འདྲ་བ་ཁག་ཁ་ཤས་ཡོད་དེ་གསེར་ཁུར་དང་ཚོད་ཞིང་གཉིས་ལོག་
སྐད་གཅིག་པ་ཡིན་པ་དང་། མོ་གྲོང་དང་སོག་ལེ་གཉིས་ལོག་སྐད་ཕལ་ཆེ་བ་གཅིག་མཚུངས་ཡིན་པ། ཨ་སྤྲའི་
ལོག་སྐད་དེ་ཡང་ཕྲན་བུ་མི་འདྲ་བ་ཡོད་པས་མང་ཆེ་བ་གཅིག་པ་ཡིན་པར་བཤད། གྲོང་པའི་ནང་གི་མི་རྒན་པ་
ཕན་ཚུན་འཕྲད་ཚེ་མང་ཆེ་བས་ལོག་སྐད་རྒྱག་པ་དང་ལོ་ཆུང་ཁྲོད་ལོག་སྐད་རྒྱག་མཁན་ཉུང་ཙམ་ཡོད། སྐད་
རིགས་དེ་དག་བྱུང་སྟངས་སྐོར་སྐད་ཆ་འདྲི་སྐབས་གནའ་སྔ་མོའི་དུས་སུ་ས་ཆ་དེ་གར་ལུང་པ་གཞན་དག་ནས་མི་
སྣ་ཡོང་མཁན་ཤིན་ཏུ་དཀོན་པས་སྐད་ཀྱང་མི་འདྲ་བའི་ཡོང་ཁུངས་དེར་ཐུག་ཡོད་ཅེས་ཤོད་ཀྱི་འདུག དོན་
དངོས་ཐོག་འགྲིམ་འགྲུལ་སྟབས་བདེ་མེད་ཅིང་ལུང་པ་དང་ཕན་ཚུན་འགྲོ་འོང་དཀོན་པ་ལས་བྱུང་བ་སྨོས་མེད་
རེད། ལུང་པ་དེའི་མིས་གལ་སྲིད་ལོག་སྐད་ཅིག་སྨྲས་ན་ཕྱི་མི་སུ་ཞིག་ཡིན་ཡང་དོན་གོ་ཐུབ་ཀྱི་མེད། ཚོད་ཞིང་གི་
ཆུ་བོ་ཕ་རོལ་ན་རི་ཁྲོད་གཅིག་ཡོད་པ་དེའི་མིང་ལ་རྭ་བ་རི་ཁྲོད་ཅེས་བརྗོད། དེའི་ནང་སྔར་སྡེ་དགེ་ནས་ཡིན་པའི་
བླ་མ་ཞིག་ཕེབས་པ་དེའི་མཚན་ལ་དགེ་སྡེ་བླ་མ་ཞེས་ཞུ། བླ་མ་ཁོང་ནི་སྐྱེ་འཆི་ལ་རང་དབང་ཐོབ་པའི་བླ་མ་ཞིག་
རེད་ཅེས་ཤོད་ཀྱི་ཡོད། གང་ལགས་ཤེ་ན། ཁོང་སྐུ་གཤེགས་པའི་ཉིན་མོར་འཕོ་བ་སྨོན་ལམ་གནང་བའི་གསུང་
སྒྲ་ཆེན་པོ་བསྐྱོན་གནང་རྗེས་གཞི་ནས་སྐུ་གཤེགས་པ་ཞིག་རེད་ཅེས་ལག་གཉིས་ཐལ་མོ་སྦྱར་ནས་ཤོད་ཀྱི་འདུག
ཤིན་ཏུ་ཡ་མཚན་དགོས་པ་ཞིག་ལ་འབྲས་ཞིང་ཕུད་པའི་འབྲུ་རིགས་འདེབས་ཁུལ་ཚང་མར་ཆུ་གཏོང་མི་
དགོས་པར་གནམ་ཆུ་ཁོ་ནར་བརྟེན་ནས་ལོ་ཏོག་སྨིན་གྱི་ཡོད། གལ་སྲིད་གནམ་ཆུ་མ་སྒུག་པར་ཞིང་ནང་དུ་ཆུ་
བཏང་ན་ལོ་ཏོག་ཕལ་ཆེ་བར་བཙའ་རྒྱག་པ་དང༌། འབུས་ཟ་བ། ཡང་ན་སད་རྒྱག་པར་བརྟེན་འབྲས་ཞིང་ཕུད་
པའི་ཞིང་ཁ་ཞིག་ཡོད་ཚེ་སྐམ་ཞིང་ཡིན་པ་ཤ་སྟག་རེད། རོང་སྟོང་ཡུལ་ཕྱོགས་སུ་ཞོགས་པ་སྔ་མོ་བསངས་གཏོང་
སྐབས་དུང་བུད་པ་དང་ས་ཆ་ཁག་གཅིག་ཏུ་ཀི་རྒྱག་གི་ཡོད། ཀི་རྒྱག་པའི་དོན་གང་ཡིན་སྐོར་འདྲི་སྐབས་ཁོང་
ཚོའི་ཡུལ་ལྷ་ནི་རྣ་བ་འོན་པ་ཡིན་པས་སྔ་མོ་ནས་ཀི་མ་བརྒྱབ་ན་གོ་མི་ཐུབ་ཅེས་ཤོད་ཀྱི་འདུག ད་དུང་ལུགས་སྲོལ་
145



གཞན་ཞིག་ཡོད་པ་ནི་རང་ཁྱིམ་དང་བར་ཐག་མི་རིང་བའི་སར་འབྲུ་རིགས་བླུག་སའི་བང་མཛོད་ཀྱི་སྟེང་དུ་ཁང་
ཆུང་ཞིག་ཡོད་པ་དེའི་ནང་བཅད་བརྒྱབ་ནས་ཁང་ཆུང་གཉིས་བཟོས་ཡོད། དེའི་ནང་གཅིག་ནི་མཆོད་ཁང་ཡིན་
པ་དང་གཅིག་ཤོས་ནི་བླ་མ་གྲྭ་པའམ་ཡང་ན་སྐུ་མགྲོན་གལ་ཆེན་ཡོང་ཚེ་དེའི་ནང་གདན་འདྲེན་ཞུ་གི་ཡོད། ཁང་
ཆུང་དེ་ནི་གཙང་ཞིང་མཐོ་ལ་མཁའ་རླུང་ཡང་ཡག་པོ་ཡོད་པས་སུ་ཡིན་ཡང་ས་ཆ་དེ་དང་ཁང་པ་དེར་སླེབས་ན་
ཚོར་སྣང་མི་འདྲ་བ་ཞིག་སྟེར་སྲིད། །
སྤོ་འགྲོའི་ཡུལ་ནི་སྔར་ས་སྟོང་ཞིག་ཡིན་ལ་དེར་རུ་བ་འགྲོ་ས་ཞིག་ཡིན། ཕྱིས་གསེར་ཁུར་ནས་སྤོས་པར་
བཤད། གཏམ་དཔེ་རུ། སྤོ་འགྲོ་མ་རེད་དཔོན་འགྲོ་རེད་ཅེས་ས་ཆ་དེ་གར་རྩྭ་དང་། ཆུ། མེ་ཤིང་སོགས་འབེལ་
བས་མི་གང་བྱུང་དུ་འགྲོ་ས་མིན་པ་དབང་ཆ་ཡོད་མཁན་དང་། རྒྱུ་ཡོད་མཁན། སྤྱང་གྲུང་འཛོམས་པའི་མི་སྣའི་
སྡོད་ས་ཡིན་ཞེས་ཤོད་རྒྱུན་ཡོད། སྔ་མོའི་དུས་སུ་མོ་གྲོང་དང་ཨ་སྤྲ་བ་གཉིས་ཕྱོགས་གཅིག་ཏུ་བརྩི་སྲོལ་ཡོད་པ་
དང་གསེར་ཁུག་དང་ཚོད་གཉིས་ཕྱོགས་གཅིག་ཏུ་བརྩི་སྲོལ་ཡོད་ཅེས་བཤད། མོ་གྲོང་དུ་སྔར་དུད་ཚང་ཆེན་པོ་
བཞི་ཡོད་པ་ལས་མཆེད་པར་གྲགས། ཤོད་སྲོལ་དུ་སོང་ལེ་གྲོང་དུ་སྔ་མོའི་ལྷོ་པ་རིགས་ཀྱི་སྡེ་པ་སྟག་ལོ་བས་སོ་ལེའི་
གྲོང་པ་ཡོངས་དབང་དུ་བསྡུས་པ་མ་ཟད་བྱ་དང་ཕག་པ་སོགས་ཁྲལ་དུ་འཇལ་དགོས་ཀྱི་ཡོད། སྡེ་བ་སྟག་ལོ་བས་
སོང་ལེ་གྲོང་ཚོ་དབང་དུ་བསྡུས་པ་མ་ཟད་ཉིན་ཞིག་ད་དུང་རྫིག་གཏམ་མམ་བཙན་པོ་དབང་ཡོད་ཐོག་ཁྱེད་ཚོ་
སྒུག་ཨང་ཞེས་བཤད་ནས་ཡང་གུག་པ་གྲོང་ཚོར་དམག་རྒྱག་པར་ཕྱིན། དེའི་རིང་སོག་ལེ་ནས་ཡིན་པའི་གྲོང་མི་
ལྷ་ངོ་འོད་དགའ་ཟེར་བའི་རིག་པ་རྣོ་བའི་ཕོ་རྒོད་གཅིག་གིས་མེ་མདའ་བོད་མདའ་ཞིག་བཟོས་པ་དང་དམག་
རྒྱག་རྒྱུའི་གྲ་སྒྲིག་ཀྱང་ལེགས་པར་བྱས་ཏེ་ལྷོ་རིགས་ཀྱི་སྡེ་པའི་མི་རྣམས་ལ་དཔའ་ངར་ཞུམ་མེད་ངང་ཕར་རྒོལ་
བྱས་པས་ལྷོ་རིགས་ཀྱི་མི་གཉིས་ལྷོ་རིགས་མདུན་དུ་རྐྱེན་ལམ་དུ་བཏང་སྟབས་དེ་སྔ་མཐོང་རྒྱུ་གོ་རྒྱུ་མེད་པའི་མེ་
མདའ་ཡང་བེད་སྤྱད་པ་ཤེས་སྟབས་དེ་ནས་བཟུང་ལྷོ་པ་གཞན་དག་སྐྲག་སྣང་ཆེན་པོ་སྐྱེས་ཏེ་བྲོས་བྱོལ་དུ་སོང་།
ད་ཆ་ཡང་སོང་ལེའི་ཁུལ་དུ་སྔ་མོའི་དམག་རྒྱག་པའི་རྩིགས་ཤུལ་ཡང་མཐོང་རྒྱུ་ཡོད། གོང་གསལ་ལྷོ་པ་ཞེས་པ་ནི་
རྒྱ་གར་ཕྱོགས་ནས་ཡོང་བར་བཤད། ཡུལ་སྲོལ་དུ་ཤོད་རྒྱུན་འདི་ལྟར་ཡོད་དེ། དང་པོ། སྡེ་པ་སྟག་ལོ་རྒྱས་པ་
ལགས། རོང་སྟོང་ཞལ་ངོ་ཕམ་པ་ལགས། ཞེས་དང་། གཉིས་པ། མེ་མདའ་ཁ་ལོང་བཟོས་པ་ལགས། སྡེ་པ་
སྟག་ལོ་བསད་པ་ལགས། རོང་སྟོང་ཞལ་ངོ་རྒྱལ་བ་ལགས། ཞེས་པའི་དོན་ནི་དང་པོ་སྡེ་པ་སྟག་ལོ་བར་དམག་
རྒྱལ་བ་བསྟན་པ་དང་གཉིས་པ་སྡེ་པ་སྟག་ལོ་ཕམ་ནས་རོང་སྟོང་ཞལ་ངོ་དམག་རྒྱལ་བར་བསྟན་ཡོད། སོང་ལེའི་
གྲོང་དུ་སྔར་བླ་མ་སངས་རྒྱས་རྡོ་རྗེ་ཞུ་བ་ཞིག་གིས་ལྷ་བབ་མཆོད་རྟེན་དང་བདུད་འདུལ་མཆོད་རྟེན་བཞེངས་པར་
ཤོད་རྒྱུན་ཡོད་པ་ལས་ད་ཆ་མཆོད་རྟེན་བཞེངས་ཤུལ་ཙམ་ལས་མཐོང་རྒྱུ་མེད།
146



བྲན།།
རོང་སྟོད་དུ་གནས་བཞི་ནི་བྲག་དཀར་གནས་ནང་དང་། དེའུ་འབུར། གནས་ས། གནས་ཆེན་གངས་
རྭ་བཅས་ཡིན། གནས་ཆེན་གངས་རྭའི་གནས་གཙོ་བོའི་སྐོར་ཤོད་སྲོལ་གཉིས་ཡོད་དེ་དང་པོ་ཕྱག་རྡོ་ཡིན་པ་
དང་མ་ཟད་ཕྱག་རྡོའི་སྙིང་ཡིན་ཞེས་གྲགས་པའི་རྡོ་ཕ་བོང་གཅིག་གི་སྟེང་གཅིག་བརྩེགས་ནས་ཡོད་པ་མཐོང་རྒྱུ་
ཡོད། རྡོ་བརྩེགས་པ་ཡ་མཚན་ཆེ་ཞིང་ས་འགུལ་ནའང་མི་ལྷུང་བ་ཞིག་ཡིན། ཤོད་སྲོལ་གཉིས་པ་ནི་བདེ་
གཤེགས་བརྒྱད་ཀྱི་གནས་ཡིན་ཞེས་གྲགས་ལ་བདེ་གཤེགས་བརྒྱད་ཅེས་པ་སྨན་བླ་བདེ་གཤེགས་བརྒྱད་ཅེས་པ་མ་
གཏོགས་དེ་མིན་བདེ་གཤེགས་བརྒྱད་བགྲང་སྲོལ་མེད་པ་ལྟ་བུའོ། །(མང་ཚེ་བས་གནས་ཆེན་གངས་རྭ་ཞེས་
འབོད་ཀྱང་ཡི་གེ་ཁ་ཤས་ནང་གནས་ཆེན་སྐོར་རྭ་ཞེས་འཁོད་འདུག) གནས་ཆེན་གངས་རྭ་ནི་ཤོད་སྲོལ་དུ་སྲིད་པ་
ཆགས་པའི་གངས་རྒན་ཡིན། ཞེས་དང་རྒྱལ་སྲས་ཨུ་རྒྱན་བསྟན་འཕེལ་གནས་དེའུ་འབུར་སར་ཕེབས་སྐབས་ཨོ་
རྒྱན་རིན་པོ་ཆེ་ཞལ་དངོས་སུ་མཇལ་མྱོང་ཡོད་པ་དང་བླ་མ་རྡོ་རྗེ་རྒྱལ་མཚན་གྱིས་དེའུ་འབུར་ནི་གུ་རུ་རིན་པོ་ཆེའི་
ཕོ་བྲང་རང་གྲུབ་ཡིན་ཞེས་གསུངས་མྱོང་ཡོད་པ་དང་དེའུ་འབུར་གྱི་ཆུ་དེ་ཡང་བཏུང་ན་སྨན་དྲི་དྲོ་གི་ཡོད་ཅེས་
གསུངས། མདོར་ན་དེའུ་འབུར་ནི་ཨོ་རྒྱན་རིན་པོ་ཚེའི་བཞུགས་གནས་ཟངས་མདོག་དཔལ་རི་ཕོ་བྲང་དུ་ངོས་
འཛིན་གྱི་ཡོད། དེའུ་འབུར་གྱི་དོན་ནི་རི་འབུར་པོ་ཆུང་ངུར་འབོད་ཀྱི་ཡོད། དོན་ངོ་མ་ནི་རི་གཞན་དང་མི་འདྲ་
བ་འབུར་དུ་ཐོན་པའི་གནས་རི་ཞིག་ཡིན་པ་གོར་མ་ཆག ཡུལ་ལྷ་ཤར་དུང་གཡག་དཀར་པོ་ཞིག་ཡོད་དེ་མཁའ་
འགྲོའི་མིང་ལ་མ་འཛོམས་པ་ལྷ་མོ་ཞེས་ཞུ་བ། ཤར་དུང་གཡག་དཀར་པོ་ནི་ཤར་རྨ་ཆེན་སྤོམ་ར་ཤོ་རྒྱག་སྐབས་
147



རོགས་པ་བྱེད་མཁན་ཞིག་ཏུ་གྲགས། ད་དུང་གོང་དཀར་ལྷ་མཚོ་ནི་ཞི་བདག་ཞི་བ་ཅན་ཞིག་ཡིན། ཤོད་སྲོལ་
འདི་ལྟ་ཞིག་ཡོད་དེ། སྲུང་འཁོར་དཔོན་པོ་རི་དཀར། བོན་ཁུངས་མཁའ་འགྲོ་བསངས་ཕུགས། གར་ཁུངས་
དམར་ཡག་བཅུ་གསུམ། ཤར་དུང་གཡག་དཀར་པོ། མ་འཛོམས་པ་ལྷ་མོ། གནས་ས་ཕྱག་ན་རྡོ་རྗེ། གོང་
དཀར་ལྷ་མཚོ་ཞེས་འབོད། དེ་སྔོན་རྫ་ཡུལ་རོང་སྟོད་སྨད་དུ་ཡོད་པའི་དགོན་ལྔ་ནི་ལྕང་གསེབ་དགོན་པ་དང་།
རྫོང་མགོ་དགོན་པ། བུ་གཙང་དགོན་པ། དགེ་བཅུ་དགོན་པ། དམིགས་སྒོ་དགོན་པ་བཅས་ཡིན།
ཕུན་ཚོགས། །
བདུད་ནག་འབུམ་གྱི་སར་ཕྱག་བཏབ་པའི་ཅང་སིང་དགོན་ནི་རྫ་ཡུལ་རོང་སྟོད་སྨད་ནང་གི་དགོན་ཐོག་མ་
དེ་ཡིན་པས་རོང་སྟོད་ཨ་སྤྲོ་དང་རོང་སྨད་ས་དམར་གྱི་གྲོང་མི་རྣམས་དེར་འདུ་འཛོམ་བྱེད་ཀྱི་ཡོད་ཅིང་རྒྱལ་དབང་
སྐུ་ཕྲེང་ལྔ་པའི་དུས་སུ་རྒྱ་རིགས་རུས་མིང་ཅང་ཞེས་པ་ཞིག་གིས་བཞེངས་ནས་དགོན་པའི་མིང་དེའང་དེ་ལྟར་
ཐོགས་པ་རེད་ཅེས་ཤོད་མཁན་ཡོད། དགོན་དེར་གྲྭ་པ་མང་ཤོས་སུ་བརྒྱ་ལྷག་ཙམ་ཡོད་པར་བཤད། ཁག་
གཅིག་གིས་དགོན་དེའི་མིང་ལ་ལྕང་མའི་གསེབ་ཏུ་གནས་པས་ནས་ལྕང་གསེབ་དགོན་ཞེས་འབོད་པས་དེར་རྒྱུ་
མཚན་ཆེན་པོ་ལྡན་པ་ལས་རུས་མིང་ཅང་ཞེས་པ་ཞིག་གིས་དགོན་དེ་བཞེངས་པ་ཞེས་བརྗོད་ན་བོད་ཀྱི་ས་གནས་
གང་སར་རྒྱ་ཡིས་བཞེངས་མཁན་ཤིན་ཏུ་དཀོན་པས་དེ་གཅིག་པུ་བཞེངས་པ་རེད་ཅེས་བརྗོད་ན་འཐད་མིན་ལ་
བརྟག་པར་སྙམ། གང་ལྟར་ལྕང་གསེབ་བམ་ཅང་སིང་གང་ཡིན་རུང་དགོན་པ་དེའི་ཆོས་ལུགས་ནི་ས་སྐྱ་ཡིན་ཞིང་
དགོན་དེའི་རྟེན་གཙོ་ནི་ཇོ་བོ་ཤཱཀྱ་མུ་ནེ་ཡིན། དེ་མིན་ལྷ་བྱམས་པ་དང་། ས་སྐྱ་པཎྜིཏ་ཀུན་དགའ་རྒྱལ་མཚན།
འགྲོ་མགོན་ཆོས་རྒྱལ་འཕགས་པ་སོགས་བཞུགས་ཡོད་སྐད། སྲུང་མ་ནི་བསེ་ཁྲབ་དང༌། མགོན་པོ་རྣམ་ལྔ།
148



གནས་ཆེན་གངས་རའི་བང་མཛོད་ནི་ནམ་མཁའ་མཛོད་དེ་ཡིན་པར་གྲགས། གཞན་ཡང་། དུང་འཁྲུངས་ཀྱི་
ཡུལ་ལྷ་གསུམ་ནི་ས་སྙིང་དགྲ་འདུལ་དབང་ཕྱུག་དང་། བུ་དགྲ་འདུལ་གངས་དཀར། མ་དགྲ་འདུལ་དབང་མོ་
བཅས་ཡིན། ཅང་སེང་དགོན་ཞེས་པར་ཤོད་སྲོལ་མི་འདྲ་བ་ཡོད་དེ་ཁག་གཅིག་གིས་དགོན་དེར་ཐོག་མ་རྒྱ་
རིགས་ཀྱི་རུས་མིང་ཅང་ཞེས་པ་ཞིག་གིས་དགོན་དེ་བཞེངས་ནས་མིང་དུ་ཅང་སེང་དགོན་ཞེས་ཐོགས་པ་དང་ཡང་
ཁག་གཅིག་གིས་ལྕང་མ་གསེབ་དུ་དགོན་དེ་ཆགས་པས་ན་ལྕང་གསེབ་དགོན་ཞེས་ཐོགས་པ་སོགས་ཤོད་སྟངས་མི་
འདྲ་བ་ཡོད་ཚུལ་ཡང་དེ་ལྟར་ལགས། །
རོང་སྟོད་ཀྱི་ནུབ་རིའི་ངོགས་སུ་མིང་གི་རྗེས་སུ་ཁུངས་ཞེས་པ་མང་པོ་ཡོད་ཚུལ་ཤོད་མཁན་ཡོད། འོན་
ཀྱང་དེར་ཁུངས་དེ་ཙམ་གྱི་ཤོད་རྒྱུན་མི་འདུག་ཀྱང་གང་ལྟར་ཁུངས་ཞེས་པ་ཡོད་ས་ནི་སྔར་ལྷོ་པ་རིགས་ཀྱི་གནས་
ཡུལ་ཡིན་པ་ཤོད་རྒྱུན་ཡོད་པ་མང་པོ་ཡོད་དེ་དཔེར་ན། ཨ་སྤྲའི་ཕྱོགས་སུ་སོ་ཁུངས་དང་། སྤྲིན་སྒུག་ཁུངས། བུ་
གཙང་ཕྱོགས་སུ་རྡོ་ཧྲེང་ཁུངས་དང་། མཛོ་ཁུངས། གྱོད་ཁུངས། བདག་ཁུངས། ཧྲི་ཁུངས། སྤང་སྤང་ཁུངས།
ལོད་ཁུངས། བག་ཁུངས། སྨྱུགས་ཁུངས། པུར་འགྲོའི་ཕྱོགས་སུ་གུར་ཁུངས་དང་། བོས་ཁུངས། གག་ཁུངས།
དམིགས་སྒོའི་ཕྱོགས་སུ་ཤེལ་ཁུངས་དང་འབྲུག་ཁུངས་བཅས་སོ། ། །
སྐྱིད་སྒང་གི་པོ་ཏ་ལ་ཁ་ནི་སྔར་བོད་ས་གནས་སྲིད་གཞུང་གིས་མངགས་པའི་དཔོན་པོ་སྡོད་ས་གཙོ་བོ་ཞིག་
ཡིན། དེ་སྔོན་རྫ་ཡུལ་རོང་སྟོད་སྨད་དང་། ཚ་བ་རོང་། འདི་ལ་བཅས་ཀྱི་དཔོན་པོ་དང་འབྲེལ་གཏུག་བྱ་ཡུལ་
གཙོ་ཞིག་ཡིན། ཕྱིས་སུ་སྐྱིད་སྒང་དང་སྐྱིད་མཐའ་གྲོང་ཚོ་གཉིས་ད་ལྟ་གྲོང་ཚོ་ཆགས་ས་དགའ་བར་སྤོས་པ་ཡིན།
སྔར་སྐྱིད་སྒང་དུ་དུད་ཚང་བདུན་ལས་མེད། སྐྱིད་སྒང་ནི་ས་བཅུད་ཡུལ་བཅུད་ཆེ་བའི་གྲོང་ཚོ་ཞིག་ཡིན་པར་ཤོད་
སྲོལ་ཡོད་དེ། སྟག་ཉལ་ཤུལ་ལ་སྟག་ཉལ། ལྗི་བ་ཉལ་ཤུལ་ལ་ལྗི་བ་འཁོར་ཅེས་འབོད། འཇང་ཞེས་པའི་ས་ཆ་
ནས་བུ་མོ་ཞིག་སྐྱིད་སྒང་དུ་ས་ཆགས་ཏེ་ཕྱིས་སུ་འཇང་རིགས་ཞེས་འབོད་ཀྱི་ཡོད་ལ་ད་ལྟ་དུད་ཚང་བཅུ་བཞི་བཅུ་
ལྔ་ཙམ་ཡོད། རྫ་ཡུལ་རོང་སྟོད་སྨད་སོགས་ཀྱིས་བུར་མནའ་མ་བླངས་ཚེ་མནའ་མའི་ནང་མིར་སྤུན་མཆེད་ལྟ་བུ་
བརྩིས་ནས་སྤུན་ངོ་མ་ལས་ལྷག་པར་བྱས་ཏེ་ངོ་ཚ་ཡང་འཛེམ་སྲོལ་ཡོད་པ་ནི་ཡུལ་དེ་ཁོ་ནའི་སྲོལ་ཡིན་པ་སྙམ།
དེ་མིན་རྫ་ཡུལ་གྱི་ས་གནས་ཁག་ཏུ་ཁྱིམ་ཚང་ཡར་ཕིར་བརྩིས་ནས་བརྩི་འཇོག་ཆེན་པོ་བྱེད་སྲོལ་ཡོད་དོ། །གཞན་
ཡང་ཤོད་སྲོལ་དུ་འབྲུག་མོ་སྐབས་ཤིག་རྫ་ཡུལ་དུ་བཙོན་དུ་བརྫངས་ནས་ལྷུང་པའི་ས་མཚམས་སུ་སླེབས་སྐབས་
འབྲུག་མོར་ཆམ་པ་ཕོག་ནས་སྐད་དེ་ཙམ་གསལ་པོ་ཤོད་མི་ཐུབ་པས་དེའི་རྐྱེན་ལས་ལྷུང་པ་བས་སྐད་ཆ་ཤོད་
སྐབས་སྒྲ་དེ་ཙམ་མི་དག་པ་མེད་པ་དེ་ནས་བྱུང་བར་གྲགས། །
སྐྱིད་མཐར་རམ་གཅིག་ཐར་ནི་བྲག་དཀར་ཟེར་བའི་ས་ཆར་མི་བདུན་སྦྲང་འབེབས་པར་མཉམ་དུ་ཕྱིན་ཏེ་
རི་བོའི་སྟེང་གི་བྲག་རི་གཡང་གཟར་ཅན་གྱི་མཚམས་སུ་སླེབས་སྐབས་སྦྲང་ཚང་ཆེན་པོ་ཞིག་ཡོད་པར་མཐོང་།
མི་གཅིག་བྲག་རིའི་སྟེང་དུ་ཐག་པའི་སྣེ་མོ་བཟུང་ཡོད་པ་དང་མི་དྲུག་པོ་བྲག་རི་གཡང་གཟར་ཅན་གྱི་སྦྲང་ཚང་
ཡོད་སར་སླེབས་ནས་སྐད་ཤུགས་ཆེན་པོས་འཐེན་ཤོག་འཐེན་ཤོག་ཅེས་འབོད་སྐབས་བྲག་རིའི་སྟེང་གི་མིས་
149



འཐེན་ཐེངས་རེ་ལ་ལྟོལ་ལེ་པགས་པའི་ནང་དུ་མི་དེ་ཚོའི་མགོ་བོ་རེ་རེ་ལྷུང་ནས་གཞན་དྲུག་པོ་ཚང་མ་ས་ཆ་དེ་
གར་ཤི་ནས་བྲག་སྟེང་དུ་ཐག་སྣེ་བཟུང་མཁན་གཅིག་པུ་དེ་ལུས་ནས་ཐར་བས་གཅིག་ཐར་ཞེས་འབོད་པར་
བཤད། དགའ་པ་དང༌། དགྲ་ལྷ། ལྷུང་པ་སོགས་སྔ་མ་དང་ད་ཆ་གཉིས་པོ་འགྲོ་བ་དགོན་ཤང་གི་ཁོངས་སུ་
གཏོགས་ཀྱི་ཡོད། འདས་མཆོད་ཐད་རྫ་ཡུལ་ལུང་པ་མང་ཆེ་བ་གཅིག་མཚུངས་ཡིན་ཡང་མི་འདྲ་ས་རེ་གཉིས་
ཡོད་པ་འདི་ལྟ་སྟེ། གྲོང་པ་དེའི་ནང་མི་གྲོངས་ཚེ་ཞག་གསུམ་གྱི་རྗེས་སུ་གཞི་ནས་ཕྱི་ཕྱོགས་ཀྱི་ཆོས་པ་གདན་
འདྲེན་ཞུ་སྲོལ་ཡོད་པ་ལས་དེའི་སྔོན་དུ་གདན་འདྲེན་ཞུ་སྲོལ་མེད། ལྟ་བར་ཡོང་མཁན་ལ་ཆང་རག་དང་ཤ་མོག་
འབེལ་འབེལ་ལྷུག་ལྷུག་བཏང་སྟེ་གྲོངས་མཁན་དེའི་ཟས་ཀྱི་སྐལ་དོད་ཚོད་དུ་ཡིན་པར་བཤད། ཞག་གསུམ་སྟེང་
གྲོང་པ་ཁྱིམ་མཚེས་ལྟ་བར་ཡོང་སྲོལ་ཡོད་ཅིང་ཞག་བདུན་ཐོག་ཨ་མཆོད་གཅིག་དང་ཁྱིམ་ཚང་གི་མི་མ་གཏོགས་
ཕྱི་མི་ཡོང་སྲོལ་མེད། ཞག་ཞེ་དགུ་དང་ལོ་མཆོད་སླེབས་མཚམས་སུ་ཆུ་ཆེན་ལ་ཆུ་དར་དང༌། ས་སྟོང་དུ་ཇོ་དར་
བཙུགས་ནས་གྲོངས་མཁན་དེའི་ལོ་གྲངས་ལྟར་འཛུགས་སྲོལ་ཡོད། འབྱོར་པ་ཆེན་པོ་ཡོད་མཁན་གྱིས་ཇོ་དར་ལོ་
གྲངས་བརྒལ་ནས་བརྒྱ་ཕྲག་གཉིས་གསུམ་ཙམ་འཛུགས་ཀྱང་སྲིད། ཕུང་པོ་ནི་གྲོངས་མཁན་གྱི་ཁ་ཆེམས་ལྟར་ཁ་
ཤས་ཆུར་སྐྱུར་བ་དང་ཁ་ཤས་མེར་བསྲེགས་པ་མི་འདྲ་བ་ཡོད། ད་ལྟ་ཆ་རྐྱེན་ཡོད་མཁན་གྱིས་བྱང་འབྲི་གུང་དང་
སྔ་སྒང་སོགས་སུ་ཕུང་པོ་སྐྱེལ་གྱི་ཡོད། །
ཤོད་སྲོལ་མི་འདྲ་བ་ཁག་གཅིག་ཡོད་པ་ནི་གནས་ཆེན་གངས་རའི་གནས་བདག་སུ་ཡིན་མིན་དེ་ཡིན།
ཁག་གཅིག་གིས་གནས་ཆེན་གངས་རྭའི་གནས་བདག་གཙོ་བོ་ནི་སྨན་བླ་བདེ་གཤེགས་བརྒྱད་ཀྱི་ཕོ་བྲང་ཡིན་པ་
དང་། མཚོ་ཆུང་ཞིག་ཡོད་པ་རྩ་གསུམ་སྤྱིའི་བླ་མཚོ་ཡིན་པ་དེའི་ནང་ཤེལ་གྱི་མཆོད་རྟེན་ཆུང་ཆུང་ཞིག་མཇལ་རྒྱུ་
ཡོད་པར་བརྗོད། འོན་ཀྱང་མཚོ་ཆུང་ཆུང་དེ་མཇལ་རྒྱུ་ཡོད་ཤས་ཆེ་ཡང་མཆོད་རྟེན་ཆུང་ཆུང་དེ་སྐྱེ་བོ་ཐུན་མོང་
མིན་པའི་མིག་ཤེས་ཀྱི་གཟུང་བྱར་གྱུར་པ་ལས་སྐྱེ་བོ་ཐུན་མོང་བ་ཞིག་གིས་མཇལ་ཐུབ་པ་ནི་ཁོ་བོས་ཤོད་དཀའ་
བའི་གནས་སུ་གྱུར། སྨན་བླ་བདེ་གཤེགས་བརྒྱད་ནི་འདི་ལྟ་སྟེ། 1. བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པ་རྫོགས་པའི་སངས་རྒྱས་མཚན་ལེགས་པ་ཡོངས་བསྒྲགས་དཔལ་ གྱི་རྒྱལ་པོ་ལ་ཕྱག་
འཚལ་ལོ། ། 2. བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་
རིན་པོ་ཆེ་དང་ཟླ་བ་དང་པདྨས་རབ་ཏུ་བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་འཚལ་ལོ། །
3. བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་གསེར་བཟང་དྲི་
མེད་རིན་ཆེན་སྣང་བ་བརྟུལ་ཞུགས་གྲུབ་པ་ལ་ཕྱག་འཚལ་ལོ། ། 4. བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པ་རྫོགས་པའི་སངས་རྒྱས་མྱ་ངན་མེད་མཆོག་དཔལ་ལ་ཕྱག་འཚལ་ལོ། ། 5. བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་ཆོས་སྒྲ་རྒྱ་མཚོའི་དབྱངས་ལ་
ཕྱག་འཚལ་ལོ། ། 6. བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་
རྒྱས་རྒྱ་མཚོ་མཆོག་བློས་རྣམ་པར་རོལ་པ་མངོན་པར་མཁྱེན་པའི་རྒྱལ་པོ་ལ་ཕྱག་འཚལ་ལོ། ། 7. བཅོམ་ལྡན་
150



འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་སྨན་གྱི་བླ་བཻཌཱུརྱ་འོད་ཀྱི་རྒྱལ་པོ་
ལ་ཕྱག་འཚལ་ལོ། ། 8. སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་
སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། ། ཞེས་པ་འདི་དག་གོ། ཁག་གཅིག་གིས་ཨོ་རྒྱན་
རིན་པོ་ཆེའི་བཞུགས་གནས་ཟངས་མདོག་དཔལ་རི་ཕོ་བྲང་ཡིན་ཞེས་དང་། ཡང་ཁག་གཅིག་གིས་རྡོ་རྗེ་ཕྱག་
མོའི་གནས་རི་ཡིན་ཞེས་འབོད་མཁན་ཡོད་ཀྱང་ཤོད་སྲོལ་གཙོ་བོ་ནི་སྨན་བླ་བདེ་གཤེགས་བརྒྱད་ཀྱི་ཕོ་བྲང་
དེའོ། ། ། །
སྔ་མོའི་དུས་སུ་རོང་སྟོད་སྨད་དུ་དགོན་པ་ཁག་ལྔ་ཡོད་དེ། དགེ་བཅུ་དགོན་དང་། བུ་གཙང་དགོན།
དམིགས་སྒོ་དགོན། ལྕང་གསེབ་དགོན། རྫོང་མགོ་དགོན་བཅས་སོ། །བུ་གཙང་དགོན་ནི་འབའ་ལི་ཐང་གྲོ་བ་
དགོན་གྱི་དགོན་ལག་ཏུ་གྲགས་པ་དང་། དམིགས་སྒོ་དགོན་ནི་ལྷོ་ཁ་སྨིན་གྲོལ་གླིང་གི་དགོན་ལག ལྕང་གསེབ་
དགོན་ནི་རྡོ་རྗེ་བྲག་གི་དགོན་ལག་ཏུ་ཤོད་ཚུལ་ཡོད་ཀྱང་རྡོ་རྗེ་བྲག་ནི་རྙིང་མའི་དགོན་ཡིན་པས་དགོན་འདི་ནི་
གྲུབ་མཐའ་ས་སྐྱ་རུ་གྲགས་པ་དེར་ཡིད་ཆེས་དཀའ་བའི་གནས་སུ་གྱར། རྫོང་མགོ་དགོན་ནི་ཐན་རྔ་མོའི་སྐེད་ཀྱི་
སྒང་དུ་བཞེངས་པར་གྲགས།
ས་བཅད་བཞི་པ། གནས་བྱང་ཐོག་ལུང་པའི་སྐོར།
དེང་སྐབས་བྱང་ཐོག་ལུང་པ་ཞེས་པ་དེར་རྗེ་བློ་བཟང་གྲགས་པ་མ་ཕེབས་སྔོན་དུ་དམར་བྲག་ལུང་པ་ཞེས་
བྱའོ། །ཕྱིས་སུ་ཞབས་ཕྱི་བའི་མིང་ལ་དཔལ་འབུམ་ཞེས་པའི་མི་དེའི་སྐབས་སུ་གནམ་ཡིག་ལས་འཁོད་པ་བཞིན་
གནས་རྩ་ཆེན་འཚོལ་ཞིང་གནས་སྒོ་ཕྱེ་བའི་ཕྱིར་དུ་རྗེ་ཉིད་རྫ་ཡུལ་དུ་ཕེབས་ཏེ་དཔལ་འབུམ་ཞེས་པའི་མི་དེས་
སྦྱིན་བདག་བྱས་ནས་སྨོན་བསམ་དགོན་པ་བཞེངས་རྗེས་ལུང་པ་དེར་བྱང་ཐོག་ཅེས་པའི་མཚན་གསོལ་བར་
གྲགས། ( གོང་དུ་རྗེ་བླ་མ་བློ་བཟང་གྲགས་པ་ཞེས་ཤོད་པ་དེར་བདག་ཀྱང་དོགས་པའི་གནས་སུ་གྱུར། གང་
ལགས་ཤེ་ན། རྗེ་བླ་མ་རྫ་ཡུལ་དུ་ཕེབས་པ་ལོ་རྒྱུས་ཐོག་འཁོད་མེད་པས་སོ། །འོ་ན་བླ་མ་དེའི་མཚན་ལ་གང་ཞུ་
གི་ཡོད་ཅེས་བརྗོད་ན་རྫ་ཡུལ་ཕྱོགས་སུ་རྗེ་སྒམ་པོ་བ་ཕེབས་མྱོང་ཡོད་ཅེས་ཤོད་མཁན་མང་པོ་ཡོད་ལ་གནས་ཆེན་
གངས་རའི་གནས་སྒོ་དེའང་བླ་མ་ཁོང་གིས་ཕྱེ་གནང་བ་རྫ་ཡུལ་དུ་རླུང་ལྟར་གྲགས་ཡོད་པས་དེ་ནི་དཔྱད་ཞིབ་
བྱེད་དགོས་པའི་གནས་སོ། །འོན་ཀྱང་ས་གནས་དེ་གའི་མི་རྣམས་ཀྱིས་བླ་མའི་མཚན་ལ་རྗེ་བླ་མ་ཞེས་ཤོད་རྒྱུན་
ཡོད་པས་ཞིབ་མོའི་བློས་དཔྱད་ཚེ་རྗེ་བླ་མ་ཡིན་ན་རྗེ་བློ་བཟང་གྲགས་པ་གཅིག་པུ་ཡིན་མི་དགོས་པས་རྗེ་སྒམ་པོ་བ་
མིན་ནམ་སྙམ། རྗེ་སྒམ་པོ་བ་ནི་རྗེ་བློ་བཟང་གྲགས་པ་མ་ཡིན་ཡང་རྗེ་བླ་མ་ཡིན་ཞེས་འབོད་ན་དེ་ལ་རྒྱུ་མཚན་
ཡོད་དེ་རྒྱལ་བ་བསྐལ་བཟང་རྒྱ་མཚོ་ལའང་རྗེ་རིན་པོ་ཆེ་ཞེས་འབོད་སྲོལ་ཡོད་པའི་ཕྱིར་རོ། །རྗེ་བློ་བཟང་གྲགས་
པ་ལྟ་བུ་ནི་སངས་རྒྱས་དངོས་ཡིན་པས་ས་ཆ་དེར་ལོ་རྒྱུས་ཐོག་འཁོད་མེད་ཀྱང་དེར་ཕེབས་མྱོང་མེད་ཅེས་ཚིག་
151



ཐག་གཅོད་ཁག་གོ) དེའང་དང་ཐོག་རྗེ་རིན་པོ་ཆེ་རྫ་ཡུལ་དུ་ཕེབས་མ་ཉིད་དུ་རྒྱ་ཅོག་གི་ཐོག་ནས་དར་དཀར་
ཞིག་དཔྱངས་ཏེ་གནས་རྩ་ཆེན་དེའི་ཆགས་ཡུལ་དུ་ཆུ་བོ་དར་དཀར་དཔྱངས་འདྲ་ཡོད་ཅེས་ལུང་བསྟན་གནང་།
དེའི་སྐབས་སུ་ཞབས་ཕྱི་བ་གཤམ་ཨ་སྟོབས་བྱ་བ་མི་སྡིག་ཅན་སྟོབས་དང་ལྡན་པ་ཞིག་ཡོད་པ་དེ་བླ་མས་ལས་ཀྱི་
སྡིག་སྒྲིབ་སྦྱང་དགོས་པར་གཟིགས་ཏེ་ཁྱོད་ཀྱིས་ང་རྒྱབ་ཏུ་ཁུར་ནས་གནས་ཆེན་པོ་འཚོལ་བར་འགྲོ་དགོས་ཞེས་
བཀའ་བསྒོས། དེ་ནས་བ་གཤམ་ཨ་སྟོབས་ཞེས་པ་དེས་བླ་མ་རྒྱབ་ཏུ་འཁུར་བ་དང་། བླ་མ་འཁོར་དང་བཅས་
པས་རྫ་ཡུལ་མཐིལ་དུ་གནས་འཚོལ་བར་ཕྱིན་རུང་གནས་ཆེན་པོ་འཚོལ་རྙེད་མ་ཐུབ་པར་སླར་ལོག་སྟེ་བྱ་ལག་ཐང་
དུ་ཞག་སྡོད་བྱས་པའི་ནུབ་མོར་བླ་མར་རྨི་ལམ་ཡག་པོ་ཞིག་བྱུང་ཞེས་གསུངས། ཕྱི་ཉིན་རྡོག་ཐོན་བྱས་ནས་དུར་
ཕོག་སྒང་དུ་འབྱོར་སྐབས་བྱིས་པ་གཉིས་ཐུག་སྟེ་གང་དུ་འགྲོའམ་ཞེས་དྲིས་པར་བྱིས་པ་དེ་གཉིས་ཀྱིས་སྨོན་
བསམ་དུ་བ་ཕྱུགས་འཚོལ་བར་འགྲོ་མཁན་ཡིན་ཞེས་ཞུས་པར་བླ་མའི་ཞལ་ནས་རྟགས་དང་རྟེན་འབྲེལ་ལེགས་
སོང་ཞེས་གསུངས་པ་དང་ཐུགས་དགྱེས་པོས་བྱིས་པ་གཉིས་ལ་རྔན་པ་རེ་གནང༌། དེ་ནས་སྨོན་བསམ་ལུང་པའི་
ཕུགས་སུ་ཕེབས་པས་དེར་ཆུ་བ་ལུང་པ་དང་། འུག་ཕུག་ལུང་པ། མདའ་ལོག་ལུང་པ། དམར་བྲག་ལུང་པ།
གཞིས་ནག་ལུང་པ་བཅས་ཀྱི་ཆུ་མིག་ལྔའི་ཆུ་འཛོམས་ས་ཡིན་པ་གཟིགས། དེ་དག་ལས་གཞིས་ནག་གི་ལུང་པའི་
ཕུགས་སུ་དད་འབབ་རང་གྲོལ་བཞུགས་ཡོད།
མདའ་ལོག་ལུང་པའི་ཆུ་མདོར་མཆོད་རྟེན་དཀར་པོ་བཞེངས་ཡོད། ཆུ་མདོ་དེའི་བྲག་ཕུག་ནང་དུ་ཞི་ཁྲོ་
དམ་པ་རིགས་བརྒྱ་བཞུགས་ཡོད་པ་བླ་མས་གསུངས། དམར་བྲག་ལུང་པར་ཆུ་ཚན་མི་གཅིག་པའི་ཆུ་སྣ་བརྒྱ་
དང་བརྒྱད་ཡོད། དེར་ཨོ་རྒྱན་པད་མའི་བཞུགས་ཁྲིར་གྲགས་པའི་རྡོ་ཁྲི་འདྲ་བ་ཞིག་ཀྱང་ཡོད། སྒྲུབ་ཕུག་ནང་
མཆོད་རྟེན་རང་བྱོན་གསུམ་ཡོད་ལ་ད་དུང་མ་མཁའ་འགྲོའི་ནུ་མར་གྲགས་པའི་(དེ་སྔོན་སྤོ་བོ་བཀྲ་དོན་རང་ཉིད་
ངོ་མས་མཇལ་མྱོང་ཡོད་ཟེར་)ཆུ་མིག་ལྟེང་ཀ་ཞིག་ཡོད་རུང་ཕྱིས་སུ་རི་སྙིལ་ཏེ་མནན་ནས་ད་ལྟ་མཇལ་དུ་མེད་
སྐད། དམར་བྲག་ལུང་པའི་ཕུགས་སུ་ཨོ་ལོ་བརྟན་པོ་ཞེས་པའི་ཐང་ཞིག་ཡོད་པ་དེ་ནི་བླ་མའི་འཁོར་གཡོག་གི་
མིང་དེ་ཐང་ལ་བཏགས་པ་ཡིན་ཏེ། དེར་ཡུལ་གབ་ཀྱི་ས་ཞིང་ཡིན་པར་གྲགས་པའི་འབྲས་ཞིང་འདྲ་བ་མུས་
བཅད་ཅིང་ཆུ་འབྲས་འདྲ་བའི་རྩྭའི་རིགས་ཐུན་མོང་མ་ཡིན་པ་ཞིག་སྐྱེས་ཡོད་པ་དེ་བླ་མས་ཞོགས་པ་རྟག་ཏུ་འོ་མ་
དང༌། མར་སོས་པ་བསྣམས་ཕེབས་སྟབས་བླ་མའི་འཁོར་གྱི་མིང་ལ་ཨོ་ལོ་བརྟན་པོ་ཞེས་པ་དེར་ཡ་མཚན་སྐྱེས་
ནས་བླ་མ་ལ་གནས་ཆེན་པོ་རྙེད་པ་མིན་ནམ། བླ་མས་ཞོགས་པ་རྟག་ཏུ་འོ་མ་དང་མར་སོས་པ་བསྣམས་ཕེབས་
ཀྱི་འདུག་ཅེས་ཞུས་པར་བླ་མའི་ཞལ་ནས་འདིར་གནས་གཙོ་བོ་མིན་ནོ། །ཡིན་ནའང་ཁྱོད་ཀྱི་དད་པ་མི་ལོག་པའི་
ཕྱིར་ཐང་འདིའི་མིང་ལ་ཨོ་ལོ་བརྟན་པོ་ཞེས་བྱའོ། །ཞེས་གསུངས། དེ་ནས་བླ་མ་གཞིས་ནག་གི་ལུང་པ་ཕུགས་
སུ་ཕེབས་པས་བ་གཤམ་ཨ་སྟོབས་ཀྱི་སེམས་ལ་བླ་མ་རྒྱབ་ཏུ་འཁུར་ནས་ལུང་པ་གང་སར་བཙལ་ཀྱང་ད་དུང་
གནས་ཆེན་པོ་མ་རྙེད་པར་འདུག་སྙམ་སྟེ་ཁོང་ཁྲོས་ཆུ་རྡོ་ཆེན་པོ་ཞིག་གི་ཐོག་ཏུ་རིན་པོ་ཆེ་ཤུགས་ཀྱིས་བཞག་པས་
བླ་མར་ཡང་ཐུགས་རྒྱལ་བཞེངས་ནས་ཞབས་དང༌། སྐུ་རྒྱབ། དྲིལ་བུའི་དྲིལ་ཤུབས་དང་བཅས་པའི་ཞབས་རྗེས་
152



དེང་གི་སུའང་དངོས་སུ་མཇལ་རྒྱུ་ཡོད་སྐད། དེ་ནས་མུ་མཐུད་ཕེབས་སྐབས་ལུང་པའི་ཕུགས་ན་བྲག་ཕུག་གཉིས་
ཡོད་པ་ལས་ཕར་ཕྱོགས་ཀྱི་ཕུག་པ་དེར་བདེ་ཆེན་ཕུག་པ་ཞེས་བྱའོ། །ལུང་པ་དེའི་ཕུགས་སུ་སྲིན་པོའི་རྒྱུ་མ་ཞེས་
སུ་གྲགས་པའི་ཐང་དུ་ཆུ་མིག་ཞིག་ཡོད། དེ་ནི་བླ་མས་གནས་སྒོ་འབྱེད་སྐབས་བྲག་སྲིན་གྱིས་གེགས་བྱས་པའི་
དབང་གིས་བླ་མས་མ་རུང་བའི་སྲིན་པོ་བཏུལ་ཏེ་སྲིན་པོའི་རྒྱུ་མ་གང་སར་གཡུགས་པར་ཡིན་སྐད། གནས་ཆེན་
པོ་དེའི་མདུན་ན་ཆུ་བོ་དར་དཀར་དཔྱངས་འདྲ་ཞེས་པའི་བྲག་རིའི་སྟེང་ནས་དངོས་སུ་དར་དཀར་དཔྱངས་པ་
བཞིན་གྱི་རྦབ་ཆུ་ཞིག་ཡོད་པར་གྲགས། རྦབ་ཆུ་དེའི་གཞོགས་སུ་བར་དོའི་ཕྲང་ལམ་དུ་གྲགས་པའི་ལམ་ཆུང་རྒྱུན་
བུ་འདྲ་བ་ཞིག་ཡོད་ཟེར། དེའི་སྟེང་དུ་སྒྲུབ་ཕུག་ཅིག་གི་མདུན་ན་དཔལ་ལྡན་ལྷ་མཚོ་བྱ་བའི་མཚེའུ་ཆུང་ངུ་ཞིག་
ཀྱང་ཡོད་ལ་དད་བབ་ཐང་དུ་སྲིད་པའི་མེ་ལོང་དུ་གྲགས་པའི་ཁུང་བུ་ཞིག་ཡོད་པ་དེ་ནས་བལྟས་ན་མཐིལ་དུ་
མདོག་ལྗང་ཁུ་གཡུ་འདྲ་བ་ཞིག་མཐོང་དུ་ཡོད་རུང་ཕྱིས་སུ་སྐྱེ་བོ་སྡིག་པ་ཅན་ཞིག་གིས་བལྟས་སྟབས་ད་ལྟ་མཇལ་
དུ་མེད་ཅེས་སྤོ་བོ་བཀྲ་དོན་ལ་མི་རབས་སྔ་མ་རྣམས་ཀྱིས་གསུངས་མྱོང་ཡོད་ཟེར། དེར་ད་དུང་ཐང་ཆུང་ངུ་སྒོར་
ལ་ངོས་སྙོམས་པ་ཞིག་ཡོད་པ་དེ་ནི་མ་མཁའ་འགྲོའི་བྲོ་ར་ཡིན་པར་གྲགས་ཤིང་། ཉིན་མོ་མིས་ས་དེར་བྲོ་འཁྲབ་
ན་མཚན་མོ་མཁའ་འགྲོའི་བྲོ་ལན་ཡོད་པར་གྲགས། བར་དོའི་འཕྲང་ལམ་གྱི་སྟེང་ན་བླ་མས་ཕུལ་བའི་མཎྜལ་ད་
ལྟའང་ཡོད་པར་གྲགས། རྒྱ་གར་མེ་ཏོག་ཅེས་པའི་རྩི་ཤིང་དེ་ནི་དེ་སྔོན་ཨོ་རྒྱན་པད་མའི་འཁར་བ་ས་དེར་
བཙུགས་ཏེ་སྐྱེས་པར་གྲགས། གནས་དེར་མ་སླེབས་སྔོན་དུ་སྟག་རིས་གནམ་སྒོ་ཞེས་པའི་བྲག་གི་ལྡེབས་སུ་སྟག་
གི་རི་མོ་མངོན་སུམ་ཞིག་ད་ལྟའང་མཇལ་དུ་ཡོད་སྐད། །
ས་བཅད་ལྔ་པ། རྫ་ཡུལ་རོང་སྟོད་བུ་གཙང་བའི་གནས་སྤོས་ཡོང་སྟངས་སྐོར།
དགུང་ལོ་77ལ་ཕེབས་པའི་འབའ་པ་སྐལ་བཟང་ཚེ་དབང་གིས་དྲན་འཆར་བརྗོད་པ།
སྤྱི་ལོ་1892ལོའི་ཡས་མས་སུ་སི་ཁྲོན་ཞིང་ཆེན་ཁོངས་ཀྱི་འབའ་ནས་ཡིན་པའི་ཆོས་དད་མང་ཚོགས་ཁག་
གཅིག་མགོ་བོ་རྨོངས་ནས་འབའ་བྲ་བ་ཆོས་སྡེའི་བླ་གྲྭ་མི་ཉུང་བ་ཞིག་གིས་གཙོ་བོར་བྱས་པའི་འབའ་ཁུལ་གྱི་སེར་
སྐྱ་མང་ཚོགས་མི་གྲངས་4000ཙམ་སྔ་རྗེས་སུ་རྫ་ཡུལ་དུ་འབྱོར། །
སྐབས་དེ་དུས་མན་ཆིང་གོང་མའི་དུས་ཡིན་པས་སི་ཁྲོན་དཔོན་རིགས་ཤིག་གི་ལག་འཁྱེར་ཡོད་པའི་ཕྱི་
རྒྱལ་བ་ངོ་གཡོག་བསྡོམས་མི་བཞི་འབའ་ལི་ཐང་ས་ཁུལ་དུ་འབྱོར། ཁག་གཅིག་གིས་ལྐོག་ཏུ་བཤད་ཚུལ་ལ་ཕྱི་
རྒྱལ་བ་(ཡང་རེན་ #/ བོད་སྐད་དུ་ཕྱི་རྒྱལ་བར་འབོད)ཟེར་བ་རེད་ཅེས་བརྗོད་སྐབས་དེར་འབའ་སྡེ་པ་བཀྲ་
ཤིས་རྒྱལ་མཚན་སོགས་ཀྱིས་འབའ་རྫོང་དཔོན་དང་གྲོས་བསྡུར་ཐོག་ཕྱི་རྒྱལ་བའི་དཔོན་གཡོག་བཞི་ལ་འབའ་
ཁུལ་གནས་སྡོད་ཆོག་རྒྱུའི་ཐག་གཅོད་བྱས་ནས་ཁོ་པ་ཚོར་འཚོ་སྡོད་སྐོར་བཀོད་སྒྲིག་བྱ་ཡུལ་ས་ཆ་ཐག་འདོམས་
འཇལ་ཏེ་ས་རིན་རྒྱ་དངུལ་བསྒྲིགས་ནས་ཉོ་ལེན་བྱེད་ཚོད་འདུག དེ་ཚོའི་ནང་མི་གཅིག་སྨན་བཅོས་ལག་རྩལ་
153



མཁས་པ་ཡིན་པ་དེའི་སྡོད་གནས་འབའ་རྒྱ་སྤོང་སྟེང་གྲོང་ཚོར་གནས་སྡོད་བྱས་ནས་མི་གཅིག་སྨར་ཁམས་ཚ་བ་
ལྷོ་རྫོང་བར་ཕར་འགྲོ་ཚུར་འོང་བྱས་ནས་སྡོད་སྐབས་འབའ་ཁུལ་དུ་གྲུམ་ནད་ཚབས་ཆེའི་ནད་ཡམས་ཤིག་ཡུལ་
གང་སར་མཆེད་པ་དང་དུས་འཁེལ་བས་ཡང་རེན་གྱིས་བཞོན་དྲེལ་གཅིག་ཁྲིད་ཏེ་གྲོང་ཚོ་སོ་སོར་ནད་འགོག་སྨན་
བཅོས་བྱས་འབྲས་ཅུང་ཐོན་སྟབས་མང་ཚོགས་དང་ཕན་ཚུན་གྱི་འབྲེལ་བ་ཟབ་མོ་ཆགས་ནས་ལོ་མང་སོང་།
དེའི་མཚམས་དུས་སྐབས་ཤིག་ལ་འབའ་བྲ་བ་ཆོས་སྡེ་དགོན་པའི་འགོ་གཙོ་ཕྱག་མཛོད་དོན་གྲུབ་གཙོས་པའི་
སྐྱབས་འོག་སྤྱི་རྒན་བརྒྱད་དང་ཡང་རྒན་བརྒྱད་ཡོད་པ་འདུ་འཛོམས་ཐོག་ནས་བརྗོད་དོན་ཡང་རེན་ཞེས་པ་མི་དེ་
ཚོ་ཞིབ་དཔྱད་ན་ཕྱི་རོལ་མུ་སྟེགས་པ་ཡིན་གཤིས་ནང་པ་སངས་རྒྱས་ཀྱི་བསྟན་པའི་དགྲ་བོ་གཙོ་བོ་རེད། (རོང་
སྟོད་ཀྱི་ས་ཆ་དེར་ཕུ་གཙང་དང་བུ་གཙང་འབྲི་སྲོལ་མི་འདྲ་བ་མཆིས)།
ང་ཚོ་འབའ་པ་ཆོས་སྡེའི་གྲྭ་གྲངས་ལ་ཆ་བཞག་ན་ཆིག་སྟོང་ལྔ་བརྒྱ་ཡོད། བསྟན་དགྲ་འཛུལ་བའི་དཔུང་
ཤུགས་ཀྱིས་གླང་མགོ་བཅག་པའི་ལོ་རྒྱུས་དང་མཛུབ་མོས་རྐང་གདུང་བཅག་པའི་ལོ་རྒྱུས་ཀྱི་སྟོབས་ཤུགས་ལྡན་
པས་བསྟན་དགྲ་སུ་ཞིག་གི་དབང་འོག་ཏུ་འཛུལ་མི་ཐུབ་པའི་ཆོས་སྡེ་ཆེན་པོ་གཅིག་ཡིན་ལུགས་འུར་གཏམ་བཤད་
ཏེ་ཕྱི་རྒྱལ་གྱི་མི་དེ་ཚོ་འཛིན་བཟུང་ཐོག་སྲོག་ཐོག་གཏོང་རྒྱུ་ཐག་བཅད་ནས་འབའ་སྡེ་པར་བཅིངས་ཐག་རྒྱག་
ཚུགས་པ་རེད། སྐབས་དེར་ཁུལ་ཡོངས་ཀྱི་འགོ་གཙོ་དང་དགོན་པའི་ཕྱག་མཛོད་ལས་སྣེ་རྒན་གྲས་ཁག་གཅིག་
གིས་ཞུ་འབུལ་བྱས་ནས་ཕྱི་རྒྱལ་གྱི་མི་དེ་ཚོ་སྲོག་ཐོག་གི་བཀག་ཉེས་མེད་པ་གུ་ཡངས་ཡོད་པ་དང་མི་སེར་ལ་སྨན་
བཅོས་ཀྱི་ཁེ་ཕན་སྒྲུབ་པ་ལས་བྱ་ངན་ལྐོག་གཤོམ་གྱི་བྱ་ལས་བརྩམས་མ་སོང་། མི་དེ་ཚོ་བསད་པར་ལས་སླར་ཡང་
རྗེས་སུ་རྙོག་དྲ་ཇི་ཡོང་མ་ངེས་མ་ཟད དགོན་པའི་བླ་གྲྭ་ཚོས་དཀར་པོ་དགེ་ལས་ཀྱི་བྱ་བ་བརྩམས་དགོས་པ་ལས་
མི་གསོད་བྱ་བ་ལས་སུ་ཞུགས་ན་མི་འོས་ཤིང་།དགོན་པའི་མཚན་ཤས་སུ་མ་སོང་བ་མཛད་རོགས་ཞུ་ཞེས་ཞུ་བ་
འཐེན། སྐབས་དེར་ཆོས་སྡེ་དགོན་པའི་ཕྱག་མཛོད་ལས་ཐོག་དོན་གྲུབ་ཁོང་ཁྲོ་མེ་ལྕེ་རབ་ཏུ་འབར་ནས་ཁྱོད་ཚོ་
ནང་པ་སངས་རྒྱས་ཀྱི་བསྟན་པ་སྲུང་མཁན་ཡིན་ནམ། ཡང་ན་ཕྱི་རོལ་མུ་སྟེགས་པ་སྲུང་སྐྱོབ་བྱེད་མཁན་ཡིན་
ཟེར་བཤད་དེ་ཁུ་ཚུར་ས་ལ་བརྡབས་ནས་ང་རྒྱལ་གྱིས་ཕྱི་རྒྱལ་གྱི་གཙོ་བོ་མི་གཉིས་དམར་གསོད་གཏོང་ཁར་དྲི་བ་
བཏོན་དོན། ཁྱོད་ཚོ་འདི་ཁུལ་དུ་ཡོང་དོན་དང་དམིགས་ཡུལ་གང་ཡིན་ཞེས་འདྲི་སྐབས་ངེད་གཉིས་ཀྱིས་ས་ཆ་དེ་
གར་ལས་ཀ་མང་པོ་སྒྲུབ་རྩིས་ཡོད་ཀྱང་དངོས་པོའི་བྱ་བ་སྒྲུབ་ཟིན་མེད་པས་ང་གཉིས་གསོད་མ་གནང་རོགས།
ངེད་གཉིས་ཀྱི་མི་སེར་ལ་ཕན་པ་ཡོད་པའི་ལས་ཀ་ཁོ་ན་བྱས་པ་ལས་གཞན་དག་གང་ཡང་བྱས་མེད། གལ་སྲིད་ང་
གཉིས་བསད་ན་རྗེས་སུ་ཞིབ་དཔྱོད་དམག་མང་པོ་མི་ཡོང་ངེས་མེད་ལ་དེ་དུས་ཁྱོད་ཚོ་དཀའ་ངལ་ཡོང་རྒྱུ་རེད་
ཅེས་བཤད་མ་ཉིད་དུ་མི་དེ་གཉིས་བྲང་ཁོག་ལ་ན་ཐིག་བྲིས་ཏེ་མེ་མདའ་བརྒྱབ་ནས་བསད་པ་དང་ཁོ་པ་གཉིས་ཀྱི་
གཡོག་པོ་མི་གཉིས་གློད་བཀྲོལ་བཏང་། དུས་དེ་ནས་བཟུང་འབའ་ལི་ཡུལ་དགོན་ཚང་མར་དུས་བདེ་མེད་པའི་
ཟང་ཟིང་དུ་འགྱུར་འགོ་ཚུགས་ཏེ་དགོན་པ་དང་ཡུལ་གྱི་འགོ་གཙོ་རྣམས་འདུ་གྲོས་བྱས་ནས་དགོན་པའི་གཤམ་
འོག་ཏུ་སྡོད་པའི་གྲུབ་ཐོབ་སྒོམ་ཆེན་ཆོས་འཕེལ་ཟེར་བར་མོ་རྩིས་ཞུ་བར་སོང་ནས་ད་ནི་འབའ་ལི་ཁུལ་གྱི་སེར་སྐྱ་
154



མང་ཚོགས་རྣམས་འདུག་མི་བདེ་བའི་གནས་ཚུལ་འདི་འདྲ་ཞིག་ཆགས་སོང་བས་སྒོམ་ཆེན་ཁྱེད་ཀྱིས་ཕྱིས་འབྱུང་
ཇི་འདྲ་ཞིག་ཡོང་མིན་མོ་ལུང་ནང་ནས་ལན་གསལ་ཡོད་པ་གནང་རོགས་ཞུ་སྐབས་སྒོམ་ཆེན་གྱིས་ངས་མོ་ལུང་
གང་ཡང་འདེབས་མི་ཤེས་ཞེས་བརྗོད་ཀྱང་སྤྱི་རྒན་ཚོས་ཨུ་ཚུགས་མཐར་སྐྱེལ་ཞུས་སྟབས་སྒོམ་ཆེན་གྱིས་གད་མོ་
བགོད་བཞིན་དུ་ངས་ཁ་ནས་ཚིག་རེ་བརྗོད་དུས་ཁྱོད་ཚོས་ཚིག་རེ་འདོན་དགོས་བཤད་ནས་ཕར་ཕྱོགས་རི་ལ་
སྐྱབས་སུ་མཆི། ཚུར་ཕྱོགས་རི་ལ་སྐྱབས་སུ་མཆི་ཞེས་བརྗོད་དུ་བཅུག་ནས་དེའི་གོ་དོན་ནི་མི་སེར་ཞེས་པ་དཔོན་
མགོ་སུ་མཐོ་རེད། བྱ་ནེ་ཙོ་ལ་སྐྱབས་སུ་མཆི་བརྗོད་པས་དེའི་གོ་དོན་ནི་འཕགས་པའི་དགེ་འདུན་ནི་བྱ་ནེ་ཙོ་འདྲ།
ཆུའི་ནང་རྡོ་རིང་ལ་སྐྱབས་སུ་མཆི་བརྗོད་པ་ན་དེའི་གོ་དོན་བྱང་ཆུབ་སེམས་པ་ཆུའི་རྡོ་རིང་ལྟ་བུ་ཡིན་པ་ཤིང་གི་ཐོ་
བ་འཁྱེར་བ་ཡོང་དུས་མཐོན་པོའི་མགོ་ལ་གཞུད་པ་ལས་དམའ་བར་ཞུ་མི་སྲིད། དེའི་གོ་དོན་ནི་དགྲ་དམག་གམ་
ཡང་ན་མཐོན་པོར་འཐབ་པ་ལས་དམངས་ལ་མི་ཁོན། ཡང་སྒོམ་ཆེན་གྱིས་བརྗོད་ནས་གྲངས་གཅིག་ནས་ལྔ་བར་
རྩིས་དོན་ནི་ཟླ་བ་ལྔ་ཙམ་ནང་ཚུན་དགྲ་དམག་ཡོང་རྒྱུ་རེད་ཅེས་སྨྲས། དེ་མུར་འབའ་བྲ་བ་ཆོས་སྡེ་དགོན་པའི་
འགོ་གཙོ་རྣམས་དངངས་ཚབས་ཆེན་པོ་སྐྱེས་ནས་སྒོམ་ཆེན་ཁྱེད་ཀྱིས་ཐབས་ཤེས་ཅི་དྲག་གིས་བཟློག་རིམ་གང་
མང་གནང་རོགས་ཞུས་ཀྱང༌། བཟློག་ཐབས་ཡེ་ནས་མེད་པས་ལས་འབྲས་རང་ཡིན་གསུངས། དེར་བརྟེན་
འབའ་ལི་སྡེ་པ་དང་གཙོ་དྲག་རྣམས་བློས་འགན་བཟོད་མིན་གྱིས་སྐབས་འཕྲལ་རྒྱ་ནག་གོང་མ་ཀོང་ཤུས་མདུན་
གོང་གསལ་མི་བསད་སྐོར་སྙན་འབུལ་ཞུ་ལུགས་སྣང༌། སྐབས་དེ་དུས་ཡུལ་ལུང་ནང་མི་མང་ཆེ་བས་བཤད་ཚུལ་
དུ་ཕྱི་རྒྱལ་བ་མི་གཉིས་བསད་པ་དེ་དག་ཕལ་ཆེར་གསང་མྱུལ་མཁས་ཅན་ཞིག་ཡིན་ཟེར་བའི་སྦིར་གཏམ་ཁྱབ་
འདུག དེ་མཚམས་འབའ་ལི་དགོན་ཡུལ་གཙོ་དྲག་ཐུན་མོང་ནས་འབའ་བྲ་བ་ཆོས་སྡེའི་སྤྲུལ་སྐུ་བདུད་འདུལ་རྡོ་
རྗེའི་སྐུ་རབས་གཉིས་པ་སྐལ་བཟང་གསང་བ་བསྟན་འཛིན་གྱི་བཀའ་ལུང་ནང་གནས་ཆེན་པད་མ་བཀོད་ཞེས་
པར་ཡུལ་ཁམས་ལྟ་སྐོར་དུ་འགྲོ་དགོས་ཕེབས་པས་ཁ་གྲགས་ཅན་མི་གཉིས་མངགས་ནས་མི་དེ་གཉིས་བོད་ལྗོངས་
གསང་སྔགས་ཆོས་རྫོང་ལྷུང་རྒྱུད་ཁུལ་སྐྱིད་སྒང་གྲོང་ཚོར་སླེབས་སྐབས། ཞིང་ཁའི་ནང་ཚལ་རིགས་ཅི་ཀཱ་དང་
ཧོང་ཀཱ་མཐོང་སྐབས་ཨའོ་གནས་པད་མ་བཀོད་ཀྱི་ས་ཆར་སླེབས་པ་འདྲ། འབྲས་བུ་དེ་འདྲས་རེ་རེས་མི་གསུམ་
བཞི་ཙམ་གྲོད་པ་རྒྱག་ས་འདུག་ཟེར་བཤད་སྲོལ་ཡོད། །
1:|: སྐྱིད་སྒང་ནི་ད་ལྟ་རྫ་ཡུལ་རྫོང་གནས་ཡུལ་ཡིན་པ་དང་། ཡང་ཤོད་ཚུལ་ཞིག་ལ་དྲི་མེད་བྱང་ཆུབ་མཆོག་གི་
ལུང་བསྟན་ནིང་སྤྱི་བོན་ནག་པོ་སྟོབས་ཆེན་ནུབ་ནས་ཡོང་སྟེ་སྤྱི་འགྲོ་དབང་དུ་བསྡུས། གངས་ཅན་ཁ་ལྗོངས་འོ་
མའི་རྒྱ་མཚོའི་དཔེ་བསྟན་པ་ཡུན་རིང་མི་གནས་ནུབ་ལ་ཉེ་ཟེར་བའི་རྨོངས་འཆར་ཁྱབ་ནས་དེ་མ་ཉིད་དུ་རྒྱ་
དམག་གོས་སྔོན་གྱོན་པ་ལྔ་བརྒྱ་དང་གོས་ནག་གྱོན་པ་ལྔ་བརྒྱ་བཅས་བསྡོམས་སྟོང་དམག་གཅིག་འབའ་ལི་ཐང་དུ་
འབྱོར་སྐབས་བཤད་སྲོལ་ལ། གོས་སྔོན་བྱོན་རིགས་ཞིབ་འཇུག་པ་དང་གོས་ནག་གྱོན་རིགས་ཁྲིམས་དཔོན་ལག་
བསྟར་པ་ཡིན་ལུགས་བཤད་དེ། གོང་མི་དམག་དཔོན་ཚོས་འབའ་བྲ་ཆོས་སྡེའི་ལས་སྣེས་ཕྱི་རྒྱལ་མི་གཉིས་དམར་
གསོད་གཏོང་མཁན་གཏེ་པོ་སུ་ཡིན་འདྲི་རྩད་སྐབས་འབའ་དང་ལི་ཐང་སྡེ་པ་སྤྱི་རྒན་ཡང་རྒན་བརྒྱད་གཉིས་བཅུ་
155



དྲུག་དང་དེའི་ནང་གཙོ་བོ་ཕྱག་མཛོད་དོན་གྲུབ་འབོག་ཟུར་ཁ་དང་ཨ་བཟང་ཟེར་བ་སོགས་སྐྲག་སྣང་ཆེན་པོ་སྐྱེས་
ནས་རྒྱ་མིས་སྐེ་གཏུབ་རྒྱུ་ལས་ཐར་པའི་ལམ་མེད་སྙམ་ནས་ས་འགག་ཆུ་འགག་སོ་སོར་རྒྱ་དམག་གིས་ཁེངས་པའི་
དུས་སུ་ཕྱག་མཛོད་འབོག་ཟུར་ཁ་ཟེར་བ་དེས་གཡོ་ཆས་བསྒྲིགས་ནས་ཁོ་པའི་གྱོན་དགོས་པའི་གྲྭ་ཆས་ཕུད་ནས་
ཁ་སྤུ་རྒྱ་བོ་ཡོད་པའང་གཙང་གཞར་ཐོག་མང་ཚོགས་དཀྱུས་མའི་ཆས་གོས་གྱོན་ཏེ་དམག་དཔོན་སར་བཅར་ནས་
ང་ཚོ་འབའ་ལི་ཁུལ་མི་བྱེད་དགུ་བྱེད་བྱེད་མཁན་ཕྱག་མཛོད་འབོག་ཟུར་ཁ་ཞེས་པ་བྲོས་བྱོལ་སོང་འདུག འདི་
ཁུལ་མང་ཚོགས་ཚང་མས་ཁོ་པར་འཁོན་འཛིན་ཆེན་པོ་ཡོད། དེར་བརྟེན་ངས་ཁོ་པ་རྗེས་འདེད་སོང་ནས་འཛིན་
བཟུང་ཐུབ་པ་ཁས་ལེན་ཞུས་ཆོག་རབ་ན་གསོན་བཟུང་ཐུབ་པ་དང་། གལ་སྲིད་གསོན་བཟུང་མ་ཐུབ་ཚེ་བསད་
ནས་མགོ་ལག་རྩིས་འབུལ་ཞུ་རྒྱུ་ཡོད་པ་བྱ་རྒྱུ་གལ་ཆེ་བས་ས་འགག་ཆུ་འགག་སྒྲོལ་ཆོག་པའི་དམག་དཔོན་མཆོག་
ནས་ལམ་ཡིག་ཁ་གསལ་དགོས་ལུགས་གཡོ་གཏམ་བཤད་ནས་ཁོ་པ་བྲོས་བྱོལ་སོང་བའི་གྲ་སྒྲིག་བྱས། །
ཡང་འབའ་པའི་སྡེ་པ་བཀྲ་ཤིས་རྒྱལ་མཚན་ཟེར་བས་དམག་དཔོན་ལ་ནང་འབྱར་ཁ་མཁས་བཤད་ནས་
ངས་ཕྱག་མཛོད་དོན་གྲུབ་འབོག་ཟུར་སོགས་ལ་ཐོག་མཐའ་བར་གསུམ་ཕྱི་གླིང་པ་མི་གཉིས་བསད་གྲབས་སྐབས་
མི་ཉན་མི་འོས་པ་མང་པོ་བཤད་ཀྱང་ཉན་འཇོག་མ་བྱུང་ཞེས་ངོ་དགའ་ཚིག་སྙན་བཤད་ཀྱང་མི་ཕན་པ་ཁྲིམས་
འོག་སྐེ་བཅད་སྐབས་སྐེ་ནས་འོ་མ་བབས་པས་དམག་དཔོན་ཐེ་ཚོམ་སྐྱེས་ནས་ཕུང་པོར་ས་ལམ་ཞུས་ནས་འགྱོད་
གཤགས་བྱེད་ལུགས་བཤད་པ་དང་དེའི་སྐབས་སུ་འབའ་ལི་ཁུལ་དུ་གླེང་ཕྱོགས་གཞན་ཞིག་ལ་རྗེས་སུ་ཁྱི་མགོ་ར་
ཐོད་ཡོད་པའི་དམག་དཔོན་ཞིག་སླེབས་རྒྱུ་རེད་ཟེར་བའི་སྦིར་གཏམ་བཤད་དེ་སྤྱི་ཚོགས་དེ་སྔོན་ལས་སྡུག་ཏུ་འགྲོ་
རྒྱུ་དང་སྐྱེས་པ་ཕོ་རྣམས་དམག་སར་འགྲོ་དགོས་ལུགས་བུད་མེད་གང་ཡོད་ཁྲལ་དང་འུལ་ལག་སྐྱེལ་འདྲེན་གྱིས་
མནར་ནས་སྒལ་པ་བརྡོལ་ཏེ་ཟངས་ཀྱི་ལྷན་པ་རྒྱག་དགོས་པའི་དུས་ཚོད་ཤར་གྲབས་ཡོད་ཟེར་གཏམ་འཆལ་
ཤུགས་ཆེན་ཁྱབ། ཡང་ཁག་གཅིག་གིས་ལྷ་བླ་མའི་ལུང་ནས་དྲངས་པ་ཡིན་ལུགས་བཤད། །
འབའ་བྲ་བ་ཆོས་སྡེ་དགོན་པའི་མཁན་སློབ་གཙོ་བོ་རྣམས་དང་གླིང་དཀར་ཤོད་པའི་འགོ་གཙོ་གྲོལ་མོལ་
བྱས་ནས་ཕྱག་མཛོད་བརྒྱད་པ་ཕྱག་ནག་གི་སྣེ་ཁྲིད་འོག་གནས་པད་མ་བཀོད་ཀྱི་ས་ཆར་ཤ་མར་རིའི་སྡོང་པོ་ལྟ་བུ་
དང་། རྩམ་པ་རི་རབ་སྤུངས་འདྲ། འོ་མའི་མཚོ་སོགས་ཡོད་པས་འཚོ་བ་ལོངས་སུ་སྤྱོད་རྒྱུ་ཡོད་ལུགས་བཤད་
པས་ང་འགྲོ་ཁོ་འགྲོ་ཟེར་མཁན་མང་དག་ཅིག་ཐོན་སྐབས་འབའ་བྲ་ཆོས་སྡེ་གཙོས་རྫོང་པ་གྲོང་མི་དང་། རྫོང་ཡ་
རི་ཕར་རི་གཉིས། མདོ་ཚ་རི་རི་སྟོད་སྨད་གྲོང་ཚོ་གཉིས་ཙེའུ་གླིང་དཀར་ཤོད་པ། པི་ཞི། སྒེ་སྟོད་སྨད་བཅས་
དུད་གྲངས་200སྐོར་དང་མི་གྲངས་བཞི་སྟོང་ལྷག་ཙམ་རང་ཡུལ་བྲལ་ནས་ཡོང་ལུགས་དང་མི་འགྲོ་མཁན་མང་
རྐྱེན་ཕྱོགས་ཐོན་སྔ་རྗེས་དང༌། ཕྱོགས་ཁག་བགོས་ཏེ་བྲ་བ་ཆོས་སྡེ་ཤོག་སྨར་ཁམས་ཚ་ཁ་ལྷོ་བརྒྱུད་ཚ་བ་རྔ་སྒང་
དུ་འབྱོར། ཚ་བ་དཔའ་ཤོད་རྫོང་དཔོན་ལ་སྐྱབས་ཞུས་ཀྱིས་སྤོ་བོ་རོང་ལམ་བརྒྱུད་འགྲོ་ཆོག་པའི་ཞུ་རྟེན་མགོ་
དགུ་ཚན་ཞེས་པ་སྒྲིག་འབུལ་ཞུས་ཀྱང་མཐའ་གཅིག་ཏུ་བཀག་འགོག་ཁོ་ན་བྱས་ཙམ་ཕྱག་མཛོད་བརྒྱད་པ་ཕྱག་
ནག་ཁོང་ཁྲོ་ལངས་ནས་བཤད་དོན། དེ་རིང་འགྲོ་གི་མིན། སང་ཉིན་སྡོད་ཀྱི་མིན་ཁྱེད་དཔའ་ཤོད་རྫོང་དཔོན་
156



དགོངས་མཚུངས་མེད་པ་ཞུ་ཞེས་བཤད་ནས་སང་ཉིན་ཞོགས་པ་རྫ་ཡུལ་ཕྱོགས་སུ་སྐྱོད་རྩིས་བྱས་ཏེ་ཕོ་བྲག་གོ་
མཚོན་ཡོད་གྲས་ལམ་གཡས་གཡོན་དུ་ཆས་ནས་རྒན་རྒོན་དང་། བུད་མེད། བུ་ཕྲུག་རྣམས་དཀྱིལ་དུ་ཁྲིད་ནས་
ཆས་འགྲོ་བའི་སྒང་ལ་ལ་རྩར་པད་མ་ཐང་ཞེས་པར་སླེབས་ནས་སྒར་ཚུགས་སྡོད་སྐབས་ཚ་བ་རྔ་སྒང་སེར་དམག་
གིས་རྗེས་འདེད་ཡོང་སྟེ་འཐབ་རེ་བྱས་ཐར་སེར་དམག་བཅུ་གཉིས་བསད་པ་དང་སུམ་བཅུ་ཐམ་པ་འཛིན་བཟུང་
བྱས་ནས་ཡུལ་གྱར་བ་ཁོང་ཁྲོ་ཚད་མེད་ལངས་ནས་བཟུང་དམག་ཚང་མ་གསོད་དགོས་ཞེས་བཤད་པ་དང་འགའ་
ཤས་ཀྱིས་ཁྲིམས་གཅོད་ནན་པོ་གཏོང་དགོས་བཤད་པས་མཐར་ཕྱག་མཛོད་བརྒྱད་པ་ཕྱག་ནག་གིས་དགྲ་ཚུར་
བཟུང་དམག་ལ་དྲིན་ཆེན་མ་ལས་བྱམས་ཟེར་སྲོལ་ཡོད་པ་དེ་ལས་ཁོ་ཚོ་འགོ་གཙོ་འགའ་ཤས་ཁྲིད་ནས་རྫ་ཡུལ་ས་
མཚམས་བར་ལོ་རྒྱུས་སྣེ་ཁྲིད་བྱེད་ཏུ་འཇུག་རྒྱུའི་ཐག་གཅོད་བྱས་ནས་རྡོག་ཐོན་གྱིས་རྫ་ཡུལ་ས་ཁོངས་ཨ་སྤུ་
གངས་ལ་བུད་ནས་ཨ་སྤྲ་གྲོང་ཚོར་འབྱོར་སྐབས་བཟུང་དམག་ལམ་སྣེ་ཁྲིད་པ་རྣམས་ལ་ཉིན་ཤས་ནང་ཁ་ལག་
གང་ཡག་དང་གོས་ལྷམ་གང་མཚམས་སྤྲད་ནས་ཕྱིར་ལོག་བཏང་བ་དང་ཆབས་ཅིག་ཚ་བ་དཔའ་ཤོད་རྫོང་ལ་ཕྱག་
མཛོད་བརྒྱད་པ་ཕྱག་ནག་གིས་ཡི་གེ་ཞིག་བསྐུར་བའི་ནང་ཚ་བ་རྔ་སྒང་སེར་དམག་འགོ་དཔོན་དཔའ་ཤོད་རྫོང་
དཔོན་ལགས་ཁ་ཉིན་རྔ་སྒང་པད་མའི་ཐང་རུ་ཁྱེད་ཚོའི་སེར་དམག་དང་རྩེད་མོ་ཕྲན་ཙམ་རྩེ་རིང་དེ་ཙམ་འཁྲུག་
པོ་བྱུང་མ་སོང་ཡང་དུ་བློ་ཡིད་འཚིམས་པ་ཞིག་ཨེ་རྩེད། རྩེད་འདོད་ཡོད་ན་རྩེད་ཡུལ་དང་དུས་ཚོད་ཁ་གསལ་
ཡིག་ལེན་བཏང་འབྱོར་བྱུང་ན་ལམ་སང་མདུན་བཅར་ཞུ་རྒྱུའི་ཨང་གསར་བྱས་སྡོད་ཡོད་ཅེས་འཁོད་ཡོད་ཀྱང་
ཡིག་ལན་འབྱོར་བ་ཤོད་རྒྱུན་མེད། །
དེ་ནས་རྫ་ཡུལ་གྲོང་ཚོ་གང་སར་འགྲོ་སྡོད་བྱས་ནས་མི་མང་བས་རྐྱེན་གྱིས་རྫ་ཡུལ་མི་སེར་དང་འཚོ་སྡོད་
སྐོར་འགལ་ཟླ་ཡང་མི་ཉུང་བ་ཞིག་ཆགས་སྐབས་རྫ་ཡུལ་རོང་སྟོད་གཙོ་རྒན་ཁང་གསར་སྐལ་བཟང་གིས་བརྗོད་
དོན། ཁྱོད་ཚོ་རབ་བྱུང་ན་རང་ཡུལ་དུ་ཕྱིར་ལོག་བྱེད་དགོས་པ་དང་གལ་སྲིད་ལོག་ཐབས་དཀའ་ན་ཡུལ་ལུང་མི་
སེར་ལ་གནོད་འཚེ་མི་ཡོང་བའི་གན་རྒྱ་བཞག་དུ་བཅུགས་པ་རེད། དུས་ཡུན་གང་མཚམས་སོང་རྗེས་མི་མང་ཆེ་
བའི་འཚོ་ཐབས་དཀའ་བས་ཕ་ཡུལ་དུ་ཕྱིར་ལོག་བྱེད་རྒྱུ་བསམ་བློ་འཁོར་ནས་མི་ཁག་གཅིག་རིམ་པས་ཕ་ཡུལ་དུ་
ཁ་ཕྱོགས་ནས་རྡོག་ཐོན་གྱིས་འགྲོ་སྡོད་སྐོར་ཕན་ཚུན་འགལ་ཟླ་ཡང་ཕྲན་བུ་བྱུང་འདུག རྫ་ཡུལ་དུ་གནས་སྡོད་
བྱེད་མཁན་ནང་གི་འགོ་གཙོ་སྐལ་ལྡན་དང་དགེ་སློང་རིག་འཛིན་ཅན་རྒན་དགོན་མི་གསུམ་གྲོས་བྱས་ནས་ཇོ་མོ་
ཨ་གནམ་ཟེར་བ་ཆེད་མངགས་པད་མ་བཀོད་ཀྱི་ས་ཆ་གར་ཡོད་འཚོལ་ཞིབ་ཏུ་བཏང་ནས་ཕྱིར་ལོག་བྱུང་བ་དང་
དེ་གར་རང་བྱུང་གི་ཆ་རྐྱེན་ཡག་ལུགས་དང་། གནམ་གཤིས་དྲོ་གྲང་སྙོམས་པ། ཐོན་ཁུངས་སོགས་བཟང་པོ་
ཡོད་ལུགས་བཤད་སྐབས་རྒན་རྒོན་གསུམ་གྱིས་ཐེངས་རྗེས་སོང་ཕ་ཡུལ་ལོག་མཁན་ཁག་གཅིག་རྗེས་འདེད་ཕྱིར་
འགུགས་ཀྱིས་མི་ཆ་ཤས་ཚུར་འབྱོར་ཤོག་ཁག་ཅིག་སྐྱིད་སྒང་དུ་འབྱོར་མཚམས་རྒྱ་མི་རྡ་རིན་སར་སོང་ནས་ང་ཚོ་
འབའ་ཁུལ་ནས་ཡོང་མཁན་མི་གྲངས་མི་ཉུང་བ་ཞིག་གནས་པད་མ་བཀོད་ཕྱོགས་སུ་གནས་སྤོས་འགྲོ་མཁན་ཡིན་
པས་ད་བར་གནས་གཏན་འཁེལ་ཡེ་ནས་མེད་པའི་དཀའ་ངལ་འཕྲད་ལུགས་བཤད་ནས་རྒྱ་དཔོན་གྱིས་ང་ཚོ་ཡུལ་
157



གྱར་བ་རྣམས་བྱམས་སྙིང་དགོངས་ནས་འཚོ་སྡོད་བྱེད་ཡུལ་རྫ་ཡུལ་རོང་སྟོད་རྒྱ་གར་གྱི་ས་མཚམས་བུ་གཙང་ཞེས་
པར་ས་ཆུ་འཛོམས་པའི་ས་སྟོང་ཞིག་འདུག་པས་དེར་གནས་སྡོད་ཆོག་མཆན་ཞུས་པར་རྒྱ་དཔོན་ཏ་རེན་གྱིས་
( ) བཀའ་འཁྲོལ་ནས་ལམ་བར་གྲིབ་པ་གྲོང་ཚོར་སྡོད་པ་བློན་པོ་རྩ་ཡན་ཟེར་བའི་ས་སྤྲོད་བྱེད་ལམ་ཡིག་
ཡོད་ཀྱང་གྲིབ་པ་གྲོང་ཚོར་འབྱོར་མཚམས་བློན་པོ་རྩ་ཡན་དཔོན་འཁོར་ནས་ཀ་ཀོར་བཤད་དེ་སླར་ཡང་ཅི་གུང་དུ་
རྒྱ་དཔོན་རྡ་རིན་སར་སྐྲག་སྣང་སྐྱེད་བཞིན་དུ་སྙན་སེང་ཞུ་མི་བཏང་བས་རྡ་རིན་གྱིས་བློན་པོ་རྩ་ཡན་ལ་ཐུགས་
ཁྲོས་ཏེ་རྫ་དྲག་གི་ལམ་ཡིག་གནང་ནས་ཆུ་ཚོད་སྐར་ལི་ཙམ་བཀག་འགོག་མི་ཆོག་པའི་བཀའ་རྒྱ་ནན་པོ་འཁྱེར་རྒྱུ་
བྱུང་སྟབས་རོང་སྟོད་བུ་གཙང་ས་ཆར་འབྱོར་ཐུབ་པ་བྱུང་པ་དང་སྟབས་འཁེལ་བས་འབའ་ཕྱོགས་ཀྱི་བླ་མ་སྙན་
གྲགས་ཅུང་ཡོད་པ་ཁྱུང་སྤྲུལ་རིན་པོ་ཆེ་ཞེས་པ་ཡང་མཉམས་འཛོམས་བྱུང་ནས་བུ་གཙང་ས་ཆར་གཞིས་ཆགས་
འགོ་ཚུགས། དེ་ནས་དུས་མི་རིང་བ་ཞིག་ལ་བླ་མ་ཁྱུང་སྤྲུལ་མཆོག་ལྷ་སར་ཇོ་མཇལ་དུ་ཕེབས་ཞོར་ས་དབང་ང་
ཡོད་ལ་སྐྱབས་འཇུག་ཞུས་ནས་ང་ཚོ་འབའ་པ་ཡུལ་གྱུར་མི་ཉུང་བ་ཞིག་རྫ་ཡུལ་བུ་གཙང་ས་གནས་སུ་སྡོད་ཡོད་
པས་མུ་མཐུད་རང་འཇགས་སུ་གནས་སྡོད་ཆོག་པའི་རོགས་མགོན་ཡོང་བ་ཞུ་རྒྱུ་དང་རྗེས་སུ་ང་ཕོད་ལ་སྐྱབས་
འོག་ཏུ་ཚུད་པ་གནང་རོགས་ཞུས་པས་ང་ཕོད་ཀྱིས་ངེད་ཁུལ་དུ་སྒོ་དུད་ཉི་ཤུ་སུམ་ཅུ་ཙམ་གནས་སྤོས་བྱ་ཡུལ་ཡོད་
ཀྱང་ད་ལྟ་ཡུལ་ལུང་བདེ་འཇགས་མེད་པའི་ཟང་ཟིང་ཡིན་ཙང་བདེ་འཇགས་མ་བྱུང་བར་དུ་རྫ་ཡུལ་དུ་རང་
འཇགས་བསྡད་ན་འགྲིགས་གསུངས་ནས་ལག་འཁྱེར་འཛིན་ཞིག་གནང་བས་ཕྱིར་ལོག་བྱས། དེ་རྗེས་ལོ་ཤས་
སོང་མཚམས་ཡང་བླ་མ་ཁྱུང་སྤྲུལ་མཆོག་ཆབ་མདོར་ཕེབས་ཏེ་མདོ་སྤྱི་སྨན་སྟོད་ལ་སྐྱབས་འཇུག་ཞུས་ནས་འབའ་
བྲ་བ་ཆོས་སྡེའི་དགོན་ལག་ཞིག་རྫ་ཡུལ་རོང་སྟོད་བུ་གཙང་དུ་བཞེངས་ཆོག་པ་ཞུ་སྐབས་མདོ་སྤྱི་སྨན་སྟོད་སྐུ་ངོ་
བསྙུན་གཞི་ཕྲན་བུ་ཕོག་ཡོད་པ་དང་བསྟུན་པས་ལོ་དེར་སྐུ་ངོ་དགུང་སྐེག་ཡང་འཁེལ་བར་བརྟེན་ཁྱུང་སྤྲུལ་བླ་མར་
མཐོང་ཆེན་གནང་ནས་ཞབས་རིམ་སྒྲུབ་ཏུ་བཅུག་པས་ཆོས་ཡོན་སྦྱིན་བདག་གི་འབྲེལ་བ་བྱུང་ནས་ཁྱུང་སྤྲུལ་བླ་
མར་འབའ་བྲ་བ་ཆོས་སྡེའི་དགོན་ལག་ཞིག་རྫ་ཡུལ་རོང་སྟོད་བུ་གཙང་དུ་བཞེངས་ཆོག་རྒྱུའི་ཆོག་མཆན་ཐོབ་པ་མ་
ཚད་ཁྱུང་སྤྲུལ་བླ་མར་ཐོབ་ཐང་གི་འམ་ཡིག་སོགས་གནང་ཡོད་པར་བཤད། །
དུས་མཚམས་འདི་འདྲ་ཞིག་ཏུ་སླེབས་སྐབས་འབའ་ལི་ཐང་སེར་སྐྱ་མང་ཚོགས་མང་དག་ཅིག་རྨོངས་མགོ་
འཁོར་ནས་ཡུལ་གྱར་དུ་འགྲོ་དགོས་དོན་རིམ་བཞིན་སྤྱི་ཚོགས་འཕེལ་རིམ་གྱི་འགྱུར་ལྡོག་དང་གླེང་ཕྱོགས་ཀྱི་བྱ་
རིམ་ནང་གཞི་ནས་གསལ་རྟོགས་ཐུབ་སྟེ་དབྱིན་ཇི་བཙན་རྒྱལ་རིང་ལུགས་པས་མེས་རྒྱལ་ནང་ཁུལ་མན་ཆིན་གོང་
མ་དབང་ཤུགས་ནུས་མེད་དུ་སོང་བའི་དུས་དང་བསྟུན་ནས་བོད་ལྗོངས་མཐའ་མཚམས་ས་ཁུལ་གང་སར་བཏང་
བའི་བཙན་འཛུལ་གསང་ཉུལ་མཁས་ཅན་གྱིས་འབའ་ལི་ཐང་ཁུལ་དུ་འབྱོར་པ་དེས་བཟོས་པའི་རྒྱུ་རྐྱེན་གཙོ་བོ་
ཞིག་ཡིན་པས་གསལ་པོར་མཚོན་ཡོད་པའི་ར་འཕྲོད་བྱུང་ལུགས་སྣང་།
ད་ལྟ་བར་དུ་རྫ་ཡུལ་རོང་སྟོད་ཤང་བུ་གཙང་གྲོང་ཚོའི་ནང་ཆགས་ཡོད་པའི་འབའ་པ་ཡུལ་གྱུར་བ་འཕེལ་
རྒྱས་ཕྱིན་པ་དང་ལྷག་པར་དུ་ཀྲུང་ཨུ་ཚང་འཛོམས་གྲོས་ཚོགས་ཐེངས་གསུམ་པ་འཚོགས་ཚུན་ནས་བཟུང་དེ་བས་
158



ཀྱང་འཚོ་བ་ཇི་ལེགས་སུ་སོང་ནས་ས་ཞིང་གསར་སྦོལ་མང་པོ་བརྒྱབ་ཡོད་པ་དང་འབྲེལ་ཁང་པ་གསར་པ་མང་པོ་
བརྒྱབ་ནས་དུད་གྲངས་ཡང་མང་དུ་ཕྱིན་ནས་སྔ་མོ་ནས་ས་གནས་དེ་གར་འཚོ་སྡོད་བྱས་པའི་རྫ་ཡུལ་རོང་སྟོད་
སྨད་ཀྱི་མང་ཚོགས་དང་མི་འདྲ་བ་མི་རྣམས་གྲུང་ཤ་དོད་པ་དང༌། བདེ་སྐྱིད་སྐྲུན་མཁས་པ། ཡིག་རྨོངས་ལས་
སེལ་བའི་ཤེས་རིག་སྦྱོང་རྒྱུར་དང་དོད་ཆེ་བ། ཞོར་ལས་ཐབས་ལམ་མཁས་པས་ཁམས་ཕྱོགས་ཚོང་པས་སྨན་རིག་
གླ་རྩི་སྒྲུབ་ཁུངས་ཆེ་ཤོས་ཀྱི་གྲོང་ཚོ་འཁྲུག་པོ་ཞིག་ཏུ་གྱུར་ནས་དུད་ཚང་རེར་སྒོར་ཁྲི་ཡོད་པ་མང་པོ་བྱུང་ནས་
མངོན་གསལ་དོད་པོའི་འཚོ་བ་ཡར་རྒྱས་སོང་ཡོད། །
མཆན། གོང་དུ་འཁོད་པའི་ཕྱི་རོལ་མུ་སྟེགས་པའི་ཆོས་ལུགས་ཟེར་བ་དེ་ནི་གནམ་བདག་ཆོས་ལུགས་
ཟེར་བ་ དེ་ ཡིན་ ལ། འབའ་ པའི་ ཡུལ་ དུ་ གནམ་བདག་ཆོས་ལུགས་ ཐོག་ མར་དར་བའི་ དུས་ཚོད་ ནི་ སྤྱི་
ལོ་1860གཡས་གཡོན་དུ་ཡིན་པར་བཤད།
( གོང་གི་བུ་གཙང་སྐོར་གྱི་དཔྱད་གཞིའི་རྒྱུ་ཆ་ནི་བོད་ལྗོངས་ཉིང་ཁྲི་ས་ཁུལ་ཆབ་སྲིད་གྲོས་ཚོགས་ནས་
མཁོ་འདོན་གནང་བྱུང་། དེའི་ནང་ཡི་གེའི་དག་ཆ་ཁག་གཅིག་དང་བཟོ་བཅོས་བྱས་ཁུལ་བྱས་པ་ལས་དོན་ལ་
འགྱུར་བ་མེད་པ་ཤེས་པར་བྱའོ)
( འོག་ཏུ་འཆད་པའི་བུ་གཙང་སྐོར་གྱི་དཔྱད་ཡིག་ནི་ཕ་ཡུལ་བུ་གཙང་ནས་ཡིན་པའི་མཁྱེན་ལྡན་ཡངས་
པ་རྒྱལ་མཚན་གྱིས་བྲིས་པའི་རྒྱ་ཡིག་ཐོག་ནས་དཔྱད་ཡིག་ཐུང་ངུ་ཞིག་མཁོ་འདོན་གནང་བྱུང་བས་དེ་དག་བོད་
ཡིག་ཐོག་ནས་བསྒྱུར་བ་ཞིག་ཡིན)
ཕ་ཡུལ་གཅིག་པའི་གྲོགས་པོ་ལགས།
དང་ཐོག་ཁྱེད་ལ་ཐུགས་རྗེ་ཆེ་ཞུ་རྒྱུ་ཡིན། ཁྱེད་ཀྱིས་ལས་བྲེལ་གྱི་བར་གསེང་དུ་དཔྱད་ཡིག་བསྡུ་སྒྲིག་བྱས་
ནས་རྫ་ཡུལ་གྱི་ཡུལ་སྲོལ་རྩོམ་འབྲི་གནང་བ་དེ་སླ་བའི་ལས་ཤིག་མིན་ལ། རྫ་ཡུལ་བར་གཟི་བརྗིད་བརྩོན་ལེན་
བྱས་པ་ཞིག་དང་རྫ་ཡུལ་གྱི་ཚ་བོ་བུ་རྒྱུད་ལ་རྩ་ཆེའི་དཔྱད་གཞི་ཞིག་བཞག་ཡོད། དེ་དང་བསྟུན་ནས་ཁྱེད་ལ་བཀྲ་
ཤིས་བདེ་ལེགས་ཞུ་རྒྱུ་དང་བྱ་བ་ལམ་ལྷོངས་ཡོང་བའི་སྨོན་འདུན་ཡང་ཞུ་རྒྱུ་ཡིན། །
ལོ་རྒྱུས་ཐོག་སི་ཁྲོན་གྱི་འབའ་ཐང་བ་བོད་རིགས་ས་ཁུལ་དུ་གནས་སྤོ་བྱས་པའི་ཁྲོད་ནས་ཁག་གཅིག་རྫ་
ཡུལ་དང་ཁག་གཅིག་མེ་ཏོག་ཏུ་གནས་སྤོས་བྱས་པའི་ལོ་རྒྱུས་ཀྱི་རྒྱབ་ལྗོངས་དང་གནས་སྤོས་ཀྱི་བརྒྱུད་རིམ་
སོགས་ཀྱི་ཐད་ཤོད་སྲོལ་མི་འདྲ་བ་མང་པོ་ཡོད་ལ། དེའི་ཐད་ཀྱི་འབྲེལ་ཡོད་དཔྱད་གཞི་ཡང་ཧ་ཅང་ཉུང་ཉུང་
ཡིན། ད་ཆ་སྐབས་དེ་དུས་ཀྱི་ལོ་རྒྱུས་བརྒྱུད་མྱོང་མཁན་རིག་རྒྱུ་མེད་ལ། ཡོད་པའི་དབང་དུ་བཏང་ནའང་སྐབས་
དེ་དུས་ཀྱི་ཁྲོན་བོད་ཁུལ་གྱི་རྙོག་འཛིང་ཆེ་བའི་ཆབ་སྲིད་ཀྱི་རྣམ་པ་གསལ་པོ་ཤོད་མི་ཐུབ།
159



ངའི་ཕས་ཁྱེད་ལ་བཤད་པའི་དོན་གྱི་ཐད་ཁོང་དགོང་ལོ་བགྲེས་པའི་དབང་གིས་བརྗོད་པའི་གནས་ཚུལ་ལ་
ནོར་བའི་ཆ་ཡོད་སྲིད། དེས་ན་ངས་རང་ཉིད་ཀྱི་ལྟ་སྟངས་ཁ་ཤས་བརྗོད་རྒྱུ་ཡིན་པས་ཁྱེད་ཀྱིས་དཔྱད་གཞིར་
བཟུང་རོགས། །
1. ལོ་རྒྱུས་ཀྱི་རྒྱབ་ལྗོངས་དང་གནས་སྤོས་ཀྱི་དུས་ཚོད། ཆིང་རྒྱལ་རབས་ཀོང་ཤུན་ཁྲི་ལོ་སུམ་ཅུར
(1904ལོ) བོད་སྡོད་ཨམ་བན་གྱི་བློན་ཆེན་ཧྥེང་ཆོན་ཆབ་མདོར་གནས་སྤོ་བྱས། ཧྥེང་ཆོན་གྱིས་བཀའ་དང་དུ་
བླངས་རྗེས་སྲུང་དམག་200ཙམ་འཁྲིད་དེ་ཁྲེང་ཏུའུ་ནས་རྡོག་ཐོན་གྱིས་དར་རྩེ་མདོར་འབྱོར་བ་དང་སྲུང་དམག་
ཕལ་ཆེ་བ་དེར་བཞག དེ་རྗེས་ཡང་སྲུང་དམག་50འཁྲིད་དེ་ལོ་དེའི་ཟླ་བ་བཅུ་གཅིག་པར་འབའ་ཐང་དུ་འབྱོར།
གླེང་ཆོན་གྱིས་འབའ་ཐང་དུ་སྲིད་གསར་ཁྱབ་གདལ་དང་། དམག་སྡོད་ས་སློག དམག་སྦྱོང་། གྲྭ་པ་
ཉུང་གཏོང་བཅས་བྱས་པར་བརྟེན་གནས་དེར་ཡོད་པའི་དགོན་སྡེའི་མཁན་པོ་དང་དམངས་ཚོགས་ཁག་གཅིག་
གིས་ངོ་རྒོལ་དྲག་པོ་བྱས། དེ་དང་ཆབས་ཅིག་ཟིང་ཆ་སློང་མཁན་གྱིས་ཀྱང་འབའ་ཐང་བས་ཕྱི་གླིང་བར་སྡིག་མོ་
བྱེད་པའི་ཆ་དེ་སྤྱད་ཡོད། སྐབས་དེ་དུས་འབའ་ཐང་དུ་གནམ་བདག་ཆོས་ལུགས་ཀྱི་མཆོད་ཁང་གསུམ་ཡོད་པ་
དང་ལོ་རྒྱུས་ཐོག་འབའ་ཐང་འབངས་ཀྱིས་མཆོད་ཁང་དང་ཆོས་སྤེལ་མཁན་ལ་འཇབ་རྒོལ་བྱེད་པའི་དོན་རྐྱེན་
ཐེངས་མང་ཐོན་ཡོད། ཧྥང་ཆོན་གྱི་ཉེན་རྟོག་དམག་འཁྲིད་དེ་ཕྱི་རྒྱལ་གྱི་མེ་མདའ་སྤྱོད་པ་དང་ཕྱི་རྒྱལ་གྱི་གུས་
ལུགས་ལྟར་བྱེད་པ་མཐོང་དཀོན་པས“ ཧྥེང་ཆོན་ནི་ཕྱི་རྒྱལ་བས་བཏང་བ་རེད” ཅེས་པའི་དཀྲོག་གཏམ་གང་
སར་ཁྱབ་པས་མི་མང་པོ་ཞིག་ཁོ་པར་མི་དགའ་བར་གྱུར། །
ཀོང་ཤུས་ཁྲི་ལོ་སོ་གཅིག་ལོའི(1905ལོ) ཟླ་བ་གཉིས་པར་འབའ་ཐང་སྟེང་རྙིང་དགོན( ད་ལྟའི་ཁང་
རྙིང་དགོན)གྱིས་ཁོངས་གཏོགས་ཀྱི་མང་ཚོགས་500ལྷག་ཙམ་སྐོང་བསྡུ་བྱས་ནས་གླེང་ཆོན་གྱི་གསར་སྦོལ་ར་
བར་གཏོར་བཤིག་བཏང་བ་མ་ཟད་རྒྱ་རིགས་གསར་སྦོལ་བ་དམར་གསོད་བཏང༌། ཧྥེང་ཆོན་གྱིས་དམག་མི་
བཙན་གནོན་བྱེད་པར་བཏང་བ་དང་ཕྱོགས་གཉིས་པོའི་དབར་འགལ་བ་བྱུང་བ་རེད། ཧྥེང་ཆོན་ལ་སྟོབས་
ཤུགས་ཆེན་པོ་དེ་ཙམ་མེད་པའི་རྐྱེན་གྱིས་སི་ཁྲོན་གྱི་སྤྱི་ཁྱབ་མ་ཝའེ་ཆི་ལ་དམག་མི་བཏང་ནས་རོགས་སྐྱོར་བྱ་རྒྱུའི་
རེ་ཞུ་བྱས། མ་ཝའེ་ཆི་ཡིས་དམག་མི་དུས་ཐོག་ཏུ་བཏང་མི་ཐུབ་སྟབས་ཐུང་ཆོན་དཀའ་གནས་སུ་ལྷུང་བ་དང་
སྟེང་རྙིང་དགོན་གྱི་མཁན་པོས་གནས་ཚུལ་དེ་མཐོང་རྗེས་མི་3500ལྷག་ཙམ་སྐོང་བསྡུ་བྱས་ནས་འབའ་ཐང་རྫོང་
གྲོང་མཐའ་སྐོར་བྱས་པ་དང་དེ་གར་ལུས་པའི་ཧྥེང་ཆོན་གྱི་དཔུང་སྡེར་འབྲུ་རིགས་དང་། ཆུ། མེ་ཤིང་བཅས་
གཏན་འགོག་བྱས་པ་མ་ཟད་ཕྱོགས་གཅིག་ནས་མི་བཏང་སྟེ་ཧྥ་རན་སེའི་མཆོད་ཁང་མཐའ་འཁོར་བྱས་ནས་ཧྥ་
རན་སེའི་ཆོས་སྤེལ་བ་སུའུ་རེན་ལེ་དང་ཁོ་དབྱེ་མུའུ་ཧྲེའོ་རེན་སོགས་མི་བཞི་བསད་པ་དང་ཕྱོགས་གཞན་ཞིག་ནས་
ཧྥེང་ཆོན་དཔུང་སྡེར་འཕར་རྒོལ་བྱས། ཧྥེང་ཆོན་དཔུང་སྡེར་འགོག་རྒོལ་བྱེད་ཐབས་བྲལ་བར་བརྟེན་གྲོས་མོལ་
བྱེད་རེ་བཏོན་པས་ཕྱོགས་གཉིས་པོས་གྲོས་མཐུན་བཞག་ནས་ཀླུང་ཆོན་འཕྲལ་མར་སི་ཁྲོན་དུ་ཕྱིར་ལོག་བྱས་ནས་
འབའ་ཐང་དུ་སྡོད་མི་ཆོག་པ་དང་དགོན་པས་དམག་མི་ཕྱིར་འཐེན་བྱས་ཏེ་གླེང་ཆོན་གློད་གཏོང་བྱ་རྒྱུའི་གྲོས་
160



མཐུན་བཞག་
ཀོང་ཤུས་ཁྲི་ལོ་སོ་གཅིག་པའི(1905ལོ) ཟླ་བ་གསུམ་པར་ཧྥེང་ཆོན་གྱིས་དམག་མི་50ལྷག་ཙམ་ཁྲིད་དེ་
འབའ་ཐང་ནས་དར་རྩེ་མདོ་རུ་ཕྱིར་ལོག་བྱས། འབའ་ཐང་སྟེང་རྙིང་དགོན་གྱི་མཁན་པོ་སོགས་ཀྱིས་སྲུང་སྐྱེལ་བྱ་
རྒྱུར་ཁ་གཡར་ཏེ་ལམ་ཕྱེད་དུ་སླེབས་རྗེས་རི་ཁྲོད་ཡིབ་པ་དང་གླེང་ཆོན་དང་བཅས་པ་ཁེར་རྐྱང་དུ་མདུན་སྐྱོད་
བྱས། འབའ་ཐང་རྫོང་གྲོང་གི་ཉེ་འགྲམ་དུ་ཡོད་པའི་ནེ་ཙོ་ཁ་རི་གཞུང་དུ་སླེབས་སྐབས་འཇབ་རྒོལ་ཕོག་ནས་སྒྲེང་
ཆོན་དང་བཅས་པ་ཚང་མ་རྐྱེན་ལམ་དུ་ཤོར། ད་བར་འབའ་ཐང་གི་ནེ་ཙོ་ཁ་བྲག་གཡང་སྟེང་ད་དུང“ ཧྥེང་ཆོན་
རང་སྲོག་དོར་ཡུལ”ཞེས་པའི་བྲག་བརྐོས་མཐོང་རྒྱུ་ཡོད། །
ཆིང་རྒྱལ་རབས་སྲིད་གཞུང་གིས་གླེང་ཆོན་བསད་པ་ཐོས་སྐབས་ཧང་སངས་པ་དང་གོང་མ་ཀོང་ཤུས་ཀྱིས་
འཕྲལ་མར་བཀའ་བཏང་སྟེ་སི་ཁྲོན་གྱི་སྤྱི་ཁྱབ་མ་ཝུའེ་ཆི་དང་ཅན་ཁྲང་གི་ཏའོ་ཡི་ཀྲའོ་ཨར་ཧྥུང་འབའ་ཐང་དུ་
བསྐོར་བཅོམ་བྱེད་པར་བཏང་། ཆིང་རྒྱལ་རབས་ཀྱི་དམག་མི་འབའ་ཐང་དུ་སྐྱོད་པའི་ལམ་བར་དུ་འབའ་ཐང་
སྟེང་རྙིང་དགོན་དང་ཡུལ་དཔོན་དྲག་ཆས་ཀྱི་འཇབ་རྒོལ་ཕོག་རྐྱང་དམག་ཤུགས་ཧེ་བག་ཆེ་དྲགས་པར་བརྟེན་
ཕམ། མ་ཝུའེ་ཆི་དང་ཁོང་གི་དཔུང་སྡེ་ཀོང་ཤུས་ཁྲི་ལོ་སོ་གཅིག་ལོའི( 1905ལོ) ཟླ་བ་དྲུག་པར་འབའ་ཐང་རྫོང་
གྲོང་ལ་དཔུང་འཇུག་བྱས། དེ་ནས་འབའ་ཐང་གི་ས་ཆ་གཞན་དུ་གནས་ཚུལ་དེ་ཐོས་ནས་མི་སེམས་འཚབ་པ་
དང་དཀྲོག་གཏམ་སྣ་ཚོགས་ཁྱབ། འབའ་ཐང་ནས་རྒྱང་ཐག་རིང་ཙམ་ཡོད་པའི་ཡ་རི་དགོན་དུ་ཀྲུང་ཅེན་ཚེ་ཨུ་
སོགས་ས་ཆའི་མགོ་པས་ཁ་གཏད་གཅོག་ཐབས་ཛ་དྲག་ངང་གྲོས་བསྡུར་བྱས་ཏེ་འགོག་རྒོལ་བྱས་པ་དེ་ནི་སྒོ་ང་
བྲག་ལ་རྡབ་པ་ལྟར་ཡིན་པས་དེ་ལས་ལྡོག་སྟེ་ཁྱིམ་དོར་ནས་བྲོས་བྱོལ་དུ་སོང་ན་དགའ་སྙམ། དེ་ནས་དམངས་
ཚོགས་ལ་ལམ་ཆས་སྡོག་རྒྱུའི་སྐུལ་སློང་བྱས་ཏེ་འབྲུ་རིགས་ལྷག་མ་བཤོ་རུ་བཅུག་ནས་ཁྱིམ་མི་ཚང་མ་འབྲི་ཆུ་
བརྒལ་ནས་བོད་དུ་འོང་། དེའི་ནང་མི་ཁ་ཤས་ཀྱིས་དཀའ་ཚེགས་སྤྱད་དེ་བོད་ལྗོངས་རྫ་ཡུལ་རྫོང( སྐབས་དེ་དུས་
གསང་སྔགས་ཆོས་རྫོང་ཟེར) རྫ་ཡུལ་རོང་སྟོད་བུ་གཙང་ལུང་ཤུར་དུ་གཞིས་ཆགས་པ་དང་ཡང་ཁག་གཅིག་མེ་
ཏོག་རྫོང་ཉང་པ་གྲོང་ཚོར་གཞིས་ཆགས། འབྲི་ཆུ་བརྒལ་ནས་བོད་རིགས་ས་ཁུལ་དུ་བྲོས་མཁན་མི་སྟོང་ཕྲག་ཁ་
ཤས་ནས་རྫ་ཡུལ་དང་མེ་ཏོག་ཁུལ་དུ་སླེབས་མཁན་མང་པོ་མེད། མི་མང་པོ་ཞིག་ལམ་བར་ཤི་བའམ་ཁ་ཐོར་ཏེ་བུ་
གཙང་དུ་སླེབས་མཁན་མི་4000ལྷག་ཙམ་མེད་པར་སྲིད། འབའ་ཐང་ནས་རྫ་ཡུལ་བར་སྤྱི་ལེ་ཆིག་སྟོང་ཙམ་
ཡོད་པ་དང་སྐབས་དེ་དུས་ཀྱི་འགྲིམ་འགྲུལ་ཆ་རྐྱེན་དང་དེ་བཞིན་བྲོས་བྱོལ་འགྲོ་མཁན་སྐྱེས་ཕོ་མོ་རྒན་གཞོན་སྣ་
ཚོགས་ཡོད་པས་རང་ཉིད་ཀྱིས་ཚོད་དཔག་བྱས་ཚེ་རྫ་ཡུལ་དུ་སླེབས་པའི་དུས་ཚོད་དེ་སྤྱི་ལོ་1906ཙམ་དུ་ཡིན་
སྲིད། །
2. གཞིས་ཆགས་རྗེས་འབའ་ཐང་བ་དེ་དག་གིས་དཀའ་སྤྱད་ངལ་རྩོལ་བྱས་ཏེ་མི་གཅིག་ཀྱང་མེད་པའི་རི་
ཁྲོད་དང་ནགས་ཚལ་ཁུལ་དེ་དག་བདེ་སྐྱིད་ལྡན་པའི་ཁྱིམ་གཞིས་སུ་བསྐྲུན་ཡོད་ལ་གང་སར་སྐད་གྲགས་ཆོད་པའི་
གྲགས་ཅན་གྱི་འབའ་ཐང་ཚོང་པ་མང་པོ་ཞིག་ཀྱང་ཐོན། བཅིངས་འགྲོལ་བཏང་རྗེས་དང་ལྷག་པར་དུ་སྒྱུར་
l61



བཅོས་སྒོ་དབྱེ་བྱས་རྗེས་བུ་གཙང་དུ་གནམ་ས་བླ་འོག་ཏུ་འགྱུར་བ་ལྟ་བུའི་འགྱུར་ལྡོག་བྱུང་བ་དང་མི་དམངས་ཀྱི་
འཚོ་བ་འབྱོར་ཕྱུག་ལྡན་ལ་བདེ་སྡོད་ལས་བརྩོན་བྱུང་ཡོད། གནས་སྤོ་བྱེད་མཁན་གྱི་རྗེས་རབས་བར་འཚར་ལོང་
བྱུང་ནས་མི་མང་པོ་ཞིག་ལ་སློབ་གསོ་ཡག་པོ་ཐོབ་པ་དང་མི་མང་པོ་ཞིག་རང་ལྗོངས་ཀྱི་ལས་གནས་གལ་ཆེན་ཐོག་
ལས་འགན་ཁུར་གྱི་ཡོད། །
3. བུ་གཙང་དུ་སླེབས་རྗེས་ཀྱི་ལོ་རྒྱུས་ཁ་ཤས་ཐད་ངའི་པ་ཕའི་ཟེར་སྒྲོས་དེ་ཡང་དག་ཙམ་ཡོད་ངེས་རེད།
འབའ་པ་བ་བུ་གཙང་དུ་གཞིས་རགས་ཙམ་ཆགས་རྗེས་ལུང་པར་རྒྱུས་མངའ་དེ་ཙམ་མི་ལོན་པ་དང་
དཔལ་འབྱོར་གྱི་སྟོབས་ཤུགས་ཀྱང་དེ་ཙམ་ཆེན་པོ་མེད་སྟབས་སྐབས་དེ་དུས་འབའ་པ་བ་རྫ་ཡུལ་གྱི་གསང་སྔགས་
ཆོས་རྫོང་ཁོངས་སུ་གཏོགས་པ་དང་གསང་སྔགས་ཆོས་རྫོང་ནི་ཆབ་མདོ་ས་དབང་གི་འོག་ཏུ་བསྡད་ཡོད་སྟབས་
འབའ་པས་ཆབ་མདོའི་ས་དབང་ལ་ང་ཚོ་འབའ་པ་ནི་གནས་སྤོ་ནས་ཡོང་བ་ཡིན་སྟབས་གསང་སྔགས་ཆོས་རྫོང་
ལ་ཁྲལ་འུ་ལག་སོགས་རྒྱུག་མི་དགོས་པ་རེ་བ་ཞུས་ནས་ཆོག་མཆན་ཡང་ཐོབ་ཡོད་པ་མ་ཟད་འབའ་པས་ཁྲལ་དང་
འུ་ལག་རྒྱུག་མི་དགོས་པའི་ཆབ་མདོ་ས་དབང་གི་བཀའ་ཤོག་ཅིག་ཡོད་པར་བཤད། །
ས་བཅད་དྲུག་པ། ཚ་བ་རོང་གི་ཡུལ་སྲོལ་མདོར་བསྡུས།
དེ་ཡང་བོད་ཀྱི་རོང་ཆེན་བཞི་རུ་གྲགས་པའི་ཤར་ཀོང་པོ་རོང་དང༌། ལྷོ་ཁྲ་མོ་སྟག་ཚང་རོང༌། སྨད་ཚ་བ་
རོང་། བྱང་སྨད་རྒྱལ་མོ་རོང་བཞིའི་གྲས་ཀྱི་སྨད་ཚ་བ་རོང་ནི་དེང་གི་བོད་ལྗོངས་ཉིང་ཁྲི་ས་ཁུལ་རྫ་ཡུལ་རྫོང་གི་
ཤར་ལྷོའི་མཚམས་སུ་གནས་ཆེན་ཁ་བ་དཀར་པོ་དང་ཉེ་བའི་རྒྱལ་མོ་རྔུལ་ཆུ་དང་ཚ་འོལ་ཆུ་གཉིས་ཀྱི་འདྲེས་
མཚམས་སུ་ཆགས་ཡོད་པ་དང་། གོང་ཞུས་ཚ་འོལ་ཆུ་ཞེས་པ་ནི་དེང་ཆབ་མདོ་ས་ཁུལ་སྤང་མདའ་གནམ་གྲུ་ཐང་
ཡོད་ས་ནས་འབབ་ཅིང་། དེའི་སྟོད་རྒྱུད་ཀྱི་ས་ཆ་རྣམས་ལ་ཚ་བ་སྒང་ཟེར་བ་དང་། སྨད་རྒྱུད་ཀྱི་ས་ཆ་རྣམས་ལ་
ཚ་བ་རོང་ཟེར་བ་ཡིན་ལ། ཆུ་དེ་ནི་རྒྱ་མོ་རྔུལ་ཆུའི་ཆུ་ལག་གཙོ་གྲས་ཤིག་ཡིན། གནའ་དུས་སུ་ཚ་བ་རོང་ཁུལ་གྱི་
ས་ཆར་ཚ་བ་རོང་ཁུལ་བཅུ་གཉིས་ཞེས་ཟེར་བ་དང་རོང་ཁུལ་བཅུ་གཉིས་ཞེས་པ་དེ་ཡང་སྤང་ལེན་ཤོག་ཁག་
གསུམ་དང་རོང་སྨད་གླིང་བཞི་བྱང་སྲུང་ཡུལ་ལྔ་ཞེས་ཁག་གསུམ་དུ་འབྱེད་སྲོལ་ཡོད། །
སྤང་ལེན་ཤོག་གསུམ་ཞེས་པ་ནི་རྒྱལ་མོ་རྔུལ་ཆུ་དང་འོལ་ཆུ་གཉིས་མཉམ་འདྲེས་བྱེད་སའི་ཤར་ངོས་ཀྱི་
ཐང་བདེ་ཞེས་པའི་ལ་ཞིག་ཡོད་པ་དེའི་བྱང་ངོས་ཀྱི་ས་ཆ་རྣམས་ལ་ཟེར་བ་ཡིན་ལ་དེའི་རྒྱུད་དུ་ཝ་ཕུག་དང༌།
དཀར་པོ་བྲག་སྒོར་བཏགས། ལ་གྲོང༌། ཧོ་འདོམས། ཤོད་པ། སྒྲུབ་ཤོད་ཅེས་པ་སོགས་རོང་བཙན་ཁ་བ་
དཀར་པོར་གནས་སྐོར་འགྲོ་བའི་སྐབས་སུ་ངེས་པར་དུ་བརྒྱུད་དགོས་པའི་གྲོང་ཚོ་ཁ་ཅིག་ཆགས་ཡོད། དེ་ནས་ཚ་
འོལ་ཆུ་བརྒྱུད་དེ་བྱང་དུ་སོང་ན་ཆབ་མདོ་ས་ཁུལ་མཛོ་སྒང་རྫོང་བུལ་ཐོག་ཤང་གི་ཁོངས་དང་ཆབ་མདོའི་སྨར་
ཁམས་རྫོང་གི་ཁོངས་སུ་སླེབས་ཀྱི་ཡོད། དེ་ནས་ཤར་དུ་སོང་ན་ཡུན་ནན་ཞིང་ཆེན་བདེ་ཆེན་བོད་རིགས་ས་ཁུལ་
162



དུ་སླེབས་ཀྱི་ཡོད་ལ། དེའི་རྒྱུད་གནའ་ལམ་དག་ད་དབར་མ་ཉམས་པར་བཞུགས་པ་མ་ཟད། དེ་ནི་གནའ་དུས་
སུ་རྒྱ་ནག་གི་ཡུལ་དང་བོད་ཡུལ་དབར་ཚོང་འདྲེན་གྱི་ལམ་བུ་གཙོ་བོ་སྟེ་ཇ་འདྲེན་རྟ་ལམ་ཞེས་པའི་དུམ་བུ་གལ་
ཆེན་ཞིག་ཡིན། །
རོང་སྨད་གླིང་བཞི་ཞེས་པ་ནི་གོང་གསལ་ཐང་བདེ་ཞེས་པའི་ལ་དེའི་ལྷོ་ངོས་ཀྱི་ས་ཆ་རྣམས་ལ་ཟེར། དེའི་
ཁོངས་སུ་ལུང་ཕུ་དང་རྫིང་ནག བྲག་སྣ། སྨན་ཁུངས། བྲག་སྔོན། ཁྲབ་སྐྱུར་ཞེས་པ་སོགས་ཚ་བ་རོང་གི་ལྟེ་
བའི་ས་ཆ་སྟེ་རྒྱལ་མོ་རྔུལ་ཆུའི་རྒྱུད་ཀྱི་གྲོང་ཚོ་མང་པོ་ཚུད་ཡོད། དེ་སྔོན་བོད་ས་གནས་སྲིད་གཞུང་ནས་ཚ་བ་རོང་
ཁུལ་བཅུ་གཉིས་ཀྱི་འགོ་དཔོན་ལ་ཞལ་ངོ་གཅིག་མངགས་གཏོང་ཐོག་སྨན་ཁུངས་ཞེས་པར་བཞུགས་སྲོལ་ཡོད།
ཡུལ་དེར་དེ་སྔོན་སྨན་ཁུངས་དར་རྒྱས་དགོན་ཞེས་པའི་ས་སྐྱའི་ལུགས་ཀྱི་དགོན་པ་ཞིག་ཡོད་འདུག་རིག་གནས་
གསར་བརྗེའི་དུས་ཟིང་ནང་ཐོར་བས་དེང་མཇལ་རྒྱུ་མེད། གོང་གསལ་བྲག་སྔོན་ཞེས་པ་ནས་རྒྱལ་མོ་རྔུལ་ཆུ་
བརྒྱུད་དེ་སོང་ན་དེང་ཡུན་ནན་ཀྱི་གོང་ཧྲན་རྫོང་སོགས་སྨད་འཇང་ས་ཁུལ་དང་འབར་མའི་ཁུལ་དུ་སླེབས། བྱང་
སྲུང་ཡུལ་ལྔ་ནི་དཔའ་བུ་དང་གངས་ཁ། བུ་དཔའ། སྐེད་རི། མོ་པ་བཅས་རྒྱལ་མོ་རྔུལ་ཆུའི་འགྲམ་གྱི་ཡུལ་གྲུ་
ཁག་ལ་ཟེར་ཞིང་། དེ་རྣམས་ནི་སྨན་ཁུངས་ཀྱི་བྱང་ངོས་སུ་ཡོད། ཚ་བ་རོང་ཁུལ་བཅུ་གཉིས་ཞེས་པ་ནི་དེ་སྔ་
གསང་སྔགས་ཆོས་རྫོང་གི་ཁོངས་སུ་གཏོགས་པ་ཡིན་ལ། རྫོང་དེར་རྩེ་དྲུང་གཅིག་དང་དྲུང་འཁོར་གཅིག་ཡོད་
པས་དྲུང་སེར་སྐྱ་གཉིས་ཟེར། དེ་སྔོན་ཚ་བ་རོང་ཁུལ་དུ་དུད་རྐང་ལྔ་བརྒྱ་ཡོད་པ་རྣམས་ཀྱི་ཁྱབ་ཁོངས་དེང་རྫ་
ཡུལ་རྫོང་གི་ཚ་བ་རོང་ཤང་གི་མངའ་ཁོངས་དང་གཅིག་མཚུངས་ཡིན། འོན་ཀྱང་དེང་གི་ཆར། རང་རེའི་གཞོན་
ནུ་ཕལ་མོ་ཆེས་དེ་ཁུལ་གྱི་བོད་རོགས་ཀྱི་འཚོ་བ་ལ་རྒྱུས་མངའ་དེ་ཙམ་མེད་པ་དང་། ཕལ་ཆེ་བས་སྨད་ཚ་བ་རོང་
དང་བྱང་སྨད་རྒྱལ་མོ་ཚ་བ་རོང་གཉིས་འཁྲུལ་བར་སེམས་ནས་འདིར་སྨད་ཚ་བ་རོང་ཁུལ་གྱི་ཡུལ་སྲོལ་གོམས་
གཤིས་སོགས་ཀྱི་སྐོར་རགས་ཙམ་ངོ་སྤྲོད་ཞུ་ཁུལ་བྱས་ཀྱང་། ཁོ་བོ་རང་ཉིད་སྐྱེ་སྦྱང་ཡོན་ཏན་དམན་ཁར་འབྲེལ་
ཡོད་ཀྱི་དཔྱད་ཡིག་ཁུངས་དག་ཅིག་དཀའ་བས་སོ་སོའི་མཐོང་ཐོས་ལྟར་བྲིས་པར་འགལ་འཁྲུལ་དང༌། ལོག་རྟོག་
གི་རིགས་ཅི་མཆིས་པར་རྒྱ་ཆེའི་མཁས་དབང་རྣམས་ནས་སྐྱོན་བརྗོད་དང་ཡོ་བསྲང་གང་མང་ཡོད་པ་འཚལ།
1. སྨད་ཚ་བ་རོང་ཁུལ་གྱི་ལོ་རྒྱུས་རིག་གནས་སྤྱི་བཤད།
དེའི་ཁུལ་གྱི་ས་ཆའི་མིང་ལ་ཚ་བ་རོང་ཞེས་པའི་གོ་དོན་ནི། དེ་སྔོན་རྒན་རབས་རྣམས་ཀྱི་ཤོད་རྒྱུན་གོ་མྱོང་
མེད་ཀྱང་དེའི་ཁུལ་གྱི་གནམ་གཤིས་ནི་བོད་ཀྱི་ས་ཆ་གཞན་དང་བསྡུར་ན་དྲོ་ཙམ་ཡོད་པ་དང་། ལོ་གཅིག་ནང་ཆ་
སྙོམས་དྲོད་ཚད་ཨང་གྲངས་ཏུའུ་ཉི་ཤུ་ནས་སུམ་ཅུའི་བར་ཟིན་ལ། ས་གོ་ལའི་དྲོད་ཚད་ཧ་ཅང་མཐོ་བའི་ས་ཁུལ་
དུ་ཡོད་པའི་སྐྱེ་དངོས་རིགས་ཀྱང་མང་པོ་མཐོང་རྒྱུ་ཡོད། ཧ་ལམ་རྒྱུ་མཚན་དེ་ལྟ་བུ་ཞིག་ལ་བརྟེན་ནས་ཚ་བ་རོང་
ཞེས་ཡུལ་མིང་དེ་ལྟར་ཐོགས་པ་མིན་ནམ་སྙམ་ལ། དེའི་རྒྱུད་ཀྱི་ཆུ་ལ་ཚ་འོལ་ཆུ་ཞེས་པ་ཡང་ཡུལ་གྱི་མིང་ཆུ་ལ་
ཐོགས་པ་ཡིན་སྙམ།
ཡུལ་གྱི་བཀོད་པ་ནི་རོང་གི་ས་ཆ་ཕལ་མོ་ཆེ་དང་མཚུངས་ཤིང་། རི་རྣམས་ཤིང་ནགས་ཀྱིས་ཁེངས་ནས་
163



ཡོད་པས། དུས་བཞིར་སྔོ་ཐིང་ཐིང་ཡོད་ལ། དེང་འཛམ་གླིང་ཀུན་དུ་དཀོན་པར་གྲགས་པའི་ཤིང་སྣ་མང་པོ་ཡང་
དེའི་ཁུལ་དུ་དངོས་སུ་མཐོང་རྒྱུ་ཡོད། སྤྱིར་ན་རྒྱལ་མོ་རྔུལ་ཆུའི་རྒྱུད་ཀྱི་ས་ཆར་ཀུ་ཤུ་ལ་སོགས་པའི་ཤིང་འབྲས་
རིགས་མང་པོ་སྐྱེ་ཡང་འོལ་ཆུའི་རྒྱུད་དུ་ཤིང་འབྲས་ཅུང་ཉུང་བ་ཡོད། དེར་དམངས་ཁྲོད་ཀྱི་ཤོད་སྲོལ་ལ། གནའ་
དུས་སུ་རྒྱལ་མོ་རྔུལ་ཆུ་དང་འོལ་ཆུ་གཉིས་ནི་བུ་མོ་མཛེས་མ་སྤུན་གཉིས་ཡིན་པ་དང་། ཉིན་ཞིག་བུ་མོ་དེ་གཉིས་
མཉམ་དུ་འཛོམས་ནས་ཕྱི་ཉིན་མཉམ་དུ་ཚ་བ་རོང་ལ་འགྲོ་རྒྱུའི་གྲོས་འཆམ་མོད། ཡིན་ནའང་རྒྱལ་མོ་རྔུལ་ཆུས་
ཕྱི་ཉིན་ཞོགས་པར་སོ་སོ་གཅིག་པུ་སྔ་པོ་ལངས་ནས་འོལ་ཆུས་མ་ཚོར་བར་ལྐོག་ཏུ་དལ་མོའི་ངང་ཚ་བ་རོང་ཁུལ་
ཕྱོགས་ལ་ཕྱིན་ཁར། ལམ་བར་དུ་འབྲས་ཤིང་སྣ་ཚོགས་བཙུགས་ཞེས་བརྗོད། འོལ་ཆུ་ཞོགས་པ་ཉི་མ་ཤར་
མཚམས་བར་གཉིདཤོར། ཁོ་མོ་གཉིད་ལས་སད་སྐབས་རྒྱལ་མོ་རྔུལ་ཆུས་ཁ་དན་རྒྱབ་བསྒྱུར་བྱས་པ་ཤེས་ནས་
ཁོང་ཁྲོའི་མེ་ལྕེ་རབ་ཏུ་འབར་བཞིན་བྲེལ་ཚབ་ཆེན་པོས་རྒྱལ་མོ་རྔུལ་ཆུའི་རྗེས་སུ་རྒྱུག་ཕྱིན་པར་བརྟེན། འབྲས་
ཤིང་འཛུགས་རྒྱུ་བརྗེད་པ་རེད་ཅེས་གཏམ་རྒྱུད་ངོ་མཚར་ཞིག་ཡོད། དོན་དུའང་རྒྱལ་མོ་རྔུལ་ཆུ་ནི་དལ་པོར་འགྲོ་
ཞིང་གཡས་གཡོན་གྱི་ས་ཆར་ཤིང་འབྲས་ཕུན་སུམ་ཚོགས་པོ་ཡོད་ཀྱང་། འོལ་ཆུ་ནི་རྦ་རླབས་ཆེ་ཞིང་ཐག་རིང་
ནས་ཆུ་སྒྲ་གོ་བ་མ་ཟད། གཡས་གཡོན་གྱི་ས་ཆ་རྣམས་སུའང་འབྲས་ཤིང་རིགས་ཅུང་ཉུང་བ་ཡོད། ཚ་བ་རོང་
ཁུལ་དུ་གསེར་དང་། དངུལ། ཟངས་ལ་སོགས་པའི་གཏེར་ཁ་རིགས་མང་པོ་ཡོད་པ་ནི་དེང་སྐབས་ཚན་རིག་
བརྟག་དཔྱད་པས་གསུངས་ལ། ད་དུང་རང་བྱུང་སྨན་རིགས་ཀྱི་ཐོན་ཁུངས་དབྱར་རྩ་དགུན་འབུ་དང་། ཨ་བྷི་
ཁ། རྫ་ཡུངས་བཅས་དང་། ནགས་འོག་གི་ཐོན་ཁུངས་ཤ་མོའི་རིགས་སྣ་ཚོགས། རི་སྐྱེས་སྲོག་ཆགས་མང་བར་
བརྟེན་རྩ་ཆེའི་སྨན་རིགས་གླ་རྩི་དང་། ཤྭ་རྭ། དོམ་མཁྲིས་ལ་སོགས་པ་ཐོན་གྱི་ཡོད་པས། ས་ཆའི་མིང་ལའང་
སྨན་ཁུངས་ཞེས་གནའ་དུས་ནས་སྨན་སྣ་མང་པོ་ཐོན་པའི་ཡུལ་ཞེས་མིང་དེ་ལྟར་ཐོགས་ལ་དེའི་རྒྱུད་ཀྱི་གྲགས་
ཅན་གྱི་གནས་རི་རོང་བཙན་ཁ་བ་དཀར་པོ་ལ་རྒྱ་ཡིག་ཏུ་མེ་ལིའེ་ཞུའེ་ཧྲན་ཞེས་འབོད་པ་ཡང་དོན་དུ་སྨན་རི་ཞེས་
པ་རྒྱ་སྐད་དུ་སྒྲ་སྒྱུར་བྱས་པ་ལས་བྱུང་བ་ཞིག་ཡིན། རིའི་སྟེང་དུ་རི་དྭགས་གླ་བ་དང་། དོམ། རྒྱ་བ། དགོ་བ།
རི་བོང༌། ཝ་མོ། དྲེད་མོ། ཤཱ་བ། གནའ་བ་སོགས་དང་། བྱ་བྱིའུ་རིགས་སྣ་ཚོགས་མཐོང་རྒྱུ་ཡོད་པ་མ་ཟད།
ཉེ་དུས་སུའང་ཤྭ་བ་དང་། དོམ། གླ་བ་ལ་སོགས་པ་མང་པོ་གྲོང་མིའི་ཞིང་ཁའི་ནང་སླེབས་པ་མཐོང་རྒྱུ་ཡོད།
ལོ་རྒྱུས་ཐོག་བི་རོ་ཙ་ན་ཚ་བ་རོང་དུ་ཕེབས་པའི་སྐོར་འཁོད་པ་དེ་ཧ་ལམ་བྱང་སྨད་རྒྱལ་མོ་ཚ་བ་རོང་མིན་
ནམ་སྙམ་སྟེ། སྨད་ཚ་བ་རོང་ཁུལ་དུ་འབྲེལ་ཡོད་ཀྱི་གནའ་ཤུལ་མ་མཇལ་ལ། དམངས་ཁྲོད་ཀྱི་ཤོད་སྲོལ་ཡང་
མེད། གེ་སར་སྒྲུང་ནང་འཇང་གླིང་གཡུལ་འགྱེད་དང་ཚ་བ་མདའ་རྫོང་གཉིས་ཀྱི་ནང་ཚ་བ་རོང་གི་སྐོར་འཁོད་
ཡོད་ལ། དེའི་ཁུལ་གྱི་ས་ཆ་ནི་འཇང་དང་སྦྲེལ་ནས་ཡོད་པ་དང༌། སྨྱུག་མ་སོགས་མདའ་གཞུ་བཟོ་བྱེད་ཀྱི་ཤིང་
རིགས་སྣ་ཚོགས་ཡོད་པ་གྲོང་མིང་ལའང་ཁྲབ་སྐྱུར་ཞེས་གེ་སར་རྒྱལ་པོའི་དཔའ་བརྟུལ་ག་གེ་མོ་ཞིག་གིས་ས་འདིར་
ཁྲབ་རྨོག་དག་བསྐྱུར་ནས་བྲོས་སྐབས་མིང་དེ་ལྟར་ཐོགས་ཚུལ་དམངས་ཁྲོད་ཀྱི་ཤོད་སྲོལ་ཡོདཔར་གཞིགས་ན།
གོང་གསལ་གེ་སར་སྒྲུང་གི་ནང་དོན་དག་ནི་ཚ་བ་རོང་གི་ལོ་རྒྱུས་དང་འབྲེལ་བ་ཡོད་པར་སྙམ་ཡང་ལོ་རྒྱུས་ཀྱི་ཞིབ་
164



ཕྲའི་གནད་དོན་ནི་ཁ་ཚོན་གཅོད་དཀའ། རྒྱལ་བ་ལྔ་པའི་སྐབས་སུ་ཚ་ཨ་མགོན་གྱིས་དར་རྒྱས་དགོན་བཞེངས་པ་
དང༌། དེ་མཚུངས་ཚ་བ་རོང་བྲག་སྒོ་ཞེས་པའི་གྲོང་ཚོར་བྲག་སྒོ་རབ་འབྱམས་པ་ཞེས་པ་ཞིག་བྱུང་བ་དེས་ལྔ་པ་
ཆེན་པོ་དང་མཐུ་རྩལ་འགྲན་ནས་རྒྱལ་བ་ཡིན་ཟེར་ཡང་། དེང་གྲོང་ཚོ་དེའི་ཉེ་འཁོར་ལ་བྲག་སྒོ་འདྲ་བ་ཞིག་ཡོད་
པ་ཙམ་མ་གཏོགས་འབྲེལ་ཡོད་ཀྱི་གནའ་ཤུལ་གཞན་མ་མཇལ། ཁུངས་བཙན་པའི་དཔྱད་ཡིག་ཐོག དེ་སྔ་ཚ་བ་
རོང་ཁུལ་དུ་བོད་རིགས་ཕུད་པའི་ནུའུ་རིགས་དང་། ལི་སུའུ་རིགས། འཇང་རིགས་སོགས་གྲངས་ཉུང་མི་རིགས་
ཡོད་པ་དང་། ཆིང་རྒྱལ་རབས་ཀྱི་དམག་མི་རྫ་ཡུལ་ཁུལ་དུ་སླེབས་མྱོང་ཡོད་པར་མངོན། རྒྱ་ཡིག་གི་དཔྱད་ཡིག་
ཅིག་གི་ནང་། དུས་རབས་བཅོ་བརྒྱད་པའི་དུས་འགོར་ཆིང་དམག་གསང་སྔགས་ཆོས་རྫོང་དུ་སླེབས་པ་དང་།
བྲག་གཡབ་དང༌། མཛོ་སྒང་། སྤོམ་མདའ། གསང་སྔགས་ཆོས་རྫོང་། ཆབ་མདོ་རྣམས་བསྡུས་པ་དང་།
གཞན་ཡང་ཚ་བ་རོང་ཁུལ་དུ་ཐོག་མར་བསྐྱོད་པ་ཞེས་པའི་རྩོམ་ཡིག་ནང་། དེ་སྔོན་ཆིང་རྒྱལ་རབས་སྐབས་ཀྱི་
དཔྱད་ཡིག་ལུང་དྲངས་ནས་ཚ་བ་རོང་ཁུལ་དུ་ནུའུ་རིགས་ཟེར་བ་ཡོད་ཚུལ་དང་། དེའི་ཆགས་ཡུལ་ནི་འབའ་ལུང་
ནུབ་ཀྱི་ཟླ་ཆུའི་ཉེ་འགྲམ་དུ་ཡོད་པ་དང་། བོད་ལྗོངས་མངའ་ཁོངས་ཀྱི་ཚ་བ་རོང་དང་ཚ་བ་སྒང་། ལི་སུའུ་རིགས་
བཅས་དང་ས་འབྲེལ་ཡིན། བོད་མི་རྣམས་ནུའུ་རིགས་ས་ཆར་སླེབས་ན། ནུའུ་རིགས་དང་ཚོང་རྒྱག་པའམ་ཡང་
ན་གྲོང་ཚོ་བཅོམ་པར་བརྟེན་ནུའུ་རིགས་དག་ཕྱོགས་གཅིག་ཏུ་འཛོམས་ནས་བསྡད། ཅེས་བཤད་པ་ལྟར་ན།
དུས་རབས་བཅོ་བརྒྱད་པའི་ནང་དེའི་རྒྱུད་དུ་ཆིང་དམག་སླེབས་མྱོང་ཡོད་ལ། དུས་ཕྱིས་སུ་ཚ་བ་རོང་ཁུལ་ནི་
གསང་སྔགས་ཆོས་རྫོང་གི་ཁོངས་ཡིན་པ་དང་། ཚ་བ་རོང་སྨན་ཁུངས་ས་ཆར་ཞལ་ངོ་གཅིག་དང་། ཞལ་ངོའི་
འོག་ཏུ་སྡེ་དཔོན་དང་རྒྱུད་དཔོན་བཅས་ཡོད་ཚུལ་དཔྱད་ཡིག་ཁག་ཏུ་གསལ། དེང་གི་ཆར། ཚ་བ་རོང་ནི་བོད་
ལྗོངས་ཉིང་ཁྲི་ས་ཁུལ་རྫ་ཡུལ་རྫོང་གི་ཁོངས་ཡིན་པ་དང་། བོད་རིགས་དང་། ལི་སུའུ་རིགས། ནུའུ་རིགས།
ཏུའུ་ལུང་རིགས་སོགས་མི་རིགས་མང་པོ་ཡོད་པའི་ས་ཁུལ་ཞིག་ཡིན། དེ་
2. གྲགས་ཅན་གནས་རི། གནའ་ཤུལ། དགོན་པ་སོགས་ཀྱི་སྐོར།།
ཚ་བ་རོང་ཁུལ་གྱི་གནས་རི་གཙོ་བོ་ནི་དེང་ཡུན་ནན་ཞིང་ཆེན་ཁོངས་སུ་གནས་པའི་རོང་བཙན་ཁ་བ་
དཀར་པོ་ཞེས་པ་དེ་ཡིན་པ་དང་། དེའི་སྐོར་ཡུན་ནན་བོད་རིགས་ཁུལ་ནས་པར་སྐྲུན་བྱས་པའི་གནས་ཡིག་
མཇལ་རྒྱུ་ཡོད། དེའི་ཁུལ་གྱི་ཆོས་ལུགས་གྲུབ་མཐའི་གནས་སྟངས་ནི། ཡུལ་གཞན་དང་མི་འདྲ་བར་བོན་བན་
མཉམ་གནས་ཀྱི་རྣམ་པ་ཞིག་མངོན། ལོ་རྒྱུས་ཐོག་བོན་པོ་དང་། དགེ་ལུགས། ས་སྐྱ་སོགས་གྲུབ་མཐའ་ཁག་
མང་པོ་ས་ཁུལ་དེར་དར་མྱོང་ཡོད་པས། དེ་སྔོན་གྲུབ་མཐའ་ཁག་གི་དགོན་པ་ཆུང་གྲས་དང་། ལྷ་ཁང་། རི་
ཁྲོད་བཅས་ཀྱི་བྱུང་ཤུལ་ཡང་མཇལ་རྒྱུ་ཡོད། དེང་སང་གི་གནས་སྟངས་ལྟར་ན། གོང་གསལ་བྱང་སྲུང་ཡུལ་ལྔ་
ནི་སྤྱིར་བཏང་བོན་པོ་དང་། སྤང་ལེན་ཤོག་ཁག་གསུམ་ནི་སྤྱིར་བཏང་དགེ་ལུགས་ཡིན་ཁར་གྲོང་ཚོ་ལ་ལར་བོན་
པོའི་དགོན་པ་ཡང་ཡོད། རོང་སྨད་གླིང་བཞི་ནི་དར་རྒྱས་དགོན་པའི་ཉེ་འཁོར་ཡིན་པས་ཕལ་ཆེ་བ་ས་སྐྱ་ཡིན་
པར་སྣང་། བན་བོན་གཉིས་ཀ་ཁ་བ་དཀར་པོའི་གནས་སྐོར་འགྲོ་སྲོལ་ཡོད་པ་མ་ཟད། དཔལ་འབྱོར་ཆ་རྐྱེན་
165



ཡོད་མཁན་ཚོས་ཡུན་ནན་ཁུལ་གྱི་རི་བོ་བྱ་རྐང་ཞེས་པ་དེར་ཡང་གནས་སྐོར་དུ་འགྲོ་སྲོལ་ཡོད། ཁ་བ་དཀར་པོར་
གནས་སྐོར་སོང་ན། མི་རེས་སྨྱུག་མའི་འཁར་རྒྱུག་རིང་པོ་རེ་ནང་དུ་ཁྱེར་ཡོང་སྲོལ་ཡོད་ལ། གནས་སྐོར་ལམ་
ནས་ཁྱེར་ཡོང་བའི་སྨྱུག་མ་རྣམས་ནང་གི་ཀ་བར་སྡོམ་གྱི་ཡོད། སྨྱུག་མ་མང་པོ་ཡོད་ན་གནས་སྐོར་ཐེངས་མང་
ཕྱིན་པའི་རྟགས་ཡིན། དེང་གི་ཆར་ཡང་ཚ་བ་རོང་ཁུལ་དུ་རོང་བཙན་ཁ་བ་དཀར་པོར་གནས་སྐོར་བ་མང་པོ་
མཐོང་རྒྱུ་ཡོད། ཚ་བ་རོང་ཁུལ་གྱི་དགོན་པ་གྲགས་ཆེ་བ་ནི་སྨན་ཁུངས་དར་རྒྱས་དགོན་ཞེས་པ་དེ་ཡིན། དེ་ནི་
རྒྱལ་བ་ལྔ་པའི་སྐབས་ཚ་ཝ་ཚང་ཨ་མགོན་ཞེས་པས་ཡོན་སྦྱར་ནས་བཏབ་པར་གྲགས། དེའི་སྐོར་དམངས་ཁྲོད་
ཀྱི་ཤོད་རྒྱུན་ལ། སྔོན་སྡེ་པ་གཞུང་གི་དཔོན་པོ་ཞིག་ཁ་བ་དཀར་པོར་གནས་སྐོར་དུ་ཕེབས་སྐབས་ལམ་རྒྱགས་
ཆད་ནས་ཝ་ཚང་ཞེས་པའི་མི་ཁྱིམ་ཞིག་ཏུ་རྩམ་པ་སློང་བར་ཡོང་བ་དང་། མི་ཁྱིམ་དེས་དཔོན་པོ་ཡིན་པར་མ་
ཤེས་པར་ཟླ་བ་གཉིས་ཙམ་ཞིག་ཁྱིམ་ནང་དུ་ཀོ་བ་མཉེད་པར་ཉར་རྗེས་ལམ་རྒྱགས་སྤྲད་ནས་ལོག་བཏང་བ་ཡིན་
ཟེར་ལ། ཟླ་བ་གཉིས་ཙམ་རིང་ལ་ལྟོ་ཆས་ནི་ཐུག་པ་ཁོ་ན་སྟེར་བ་ཡིན་ཟེར། ཕྱིས་སུ་མི་ཚང་དེའི་ཚོང་པ་ལྷ་སར་
སླེབས་པ་དང་སྡེ་པ་གཞུང་ནས་བཀའ་བཏང་སྟེ་རྩེ་ཕོ་བྲང་དུ་ཁྲིད་ཕྱིན་པ་རེད་ཟེར། ཚོང་པ་དེ་སྐྲག་ནས་མགོ་
ཡར་འདེགས་མ་ཕོད་པར་པུས་མོ་ས་ལ་བཙུགས་ནས་སྡོད་དུས་གོང་ནས། ཚ་ཝ་ཚང་ཐུག་པ་ཞིམ་ལུགས་ལགས།
ཞེས་པའི་སྐད་གོ་བ་དང་། སྐད་དེ་ནི་འདྲིས་ཆེ་བར་བསམ་ནས་ཡར་བལྟས་པས་དེ་སྔོན་རྩམ་པ་སློང་མཁན་
གནས་སྐོར་བ་དེ་ཡིན་པ་ཤེས། དེ་རྗེས་མི་ཚང་དེར་སྲིད་གཞུང་ནས་བཀའ་ཤོག་ཅིག་གནང་བ་དང་། དེའི་ནང་
དོན་ནི་ཚོང་པ་དེར་བོད་ཀྱི་ས་ཆ་གང་གིས་ཀྱང་དཔྱ་ཁྲལ་བསྡུ་མི་ཆོག་པའི་སྐོར་འཁོད་པའི་བཀའ་ཤོག་དེ་དང་
སྨན་ཁུངས་དགོན་པའི་བཅའ་ཡིག་དེང་སང་བཞུགས། བཀའ་ཤོག་དེའི་ནང་དོན་དང་དམངས་ཁྲོད་ཀྱི་ཤོད་
སྲོལ་ལ་གཞིགས་ན། དར་རྒྱས་དགོན་ནི་རྒྱལ་བ་ལྔ་པའི་སྐབས་ཚ་ཝ་ཚང་ཨ་མགོན་གྱིས་བཏབ་པ་ཡིན་འདུག་
ཀྱང་དུས་ཕྱིས་སུ་ཆབ་མདོ་བྱམས་པ་གླིང་གི་དགོན་ལག་ཡིན་པ་མ་གཏོགས་གསང་སྔགས་ཆོས་གླིང་གི་དགོན་
ལག་གྲས་སུ་མ་མཇལ། སྨན་ཁུངས་ཀྱི་ནུབ་ངོས་དེང་རྫ་ཡུལ་རྫོང་མགུལ་ལ་ཤང་གི་ཁོངས་སུ་ཐང་ཆེན་དགོན་
ཞེས་ས་སྐྱའི་ལུགས་ཀྱི་དགོན་པ་ཡོད་པར་གྲགས་པས་དེ་སྔོན་དེའི་རྒྱུད་དུ་ས་སྐྱ་པའི་སྟོབས་ཤུགས་དར་ཤུགས་ཆེ་
བར་མངོན། གཞན་ཡང་ཁ་བ་དཀར་པོའི་ནུབ་ངོས་ཀྱི་དེང་ལུང་ཕུག་ཅེས་པའི་གྲོང་ཚོའི་ཤར་ངོས་ཀྱི་རིའི་སྟེང་དུ་
དེ་སྔོན་ནགས་ལྕོག་ལྷ་ཁང་ཞེས་པ་ཞིག་ཡོད་འདུག་ལ། སྒོའི་འཁྲིས་སུ་ཤུག་སྡོང་ཆེན་པོ་ཞིག་ཡོད་པ་ནི་ཁ་བ་
དཀར་པོའི་རྟ་འདོགས་ས་ཡིན་ཟེར་ཡང་། རིག་གནས་གསར་བརྗེའི་སྐབས་ཤུག་སྡོང་གཅོད་སྐབས་དགོན་པའི་
ཐོག་འགྱེལ་ནས་དགོན་པ་བསྡེབས་པས་ཕྱིས་སུ་ཉམས་གསོ་ཐུབ་མེད། དགོན་པ་དེ་བརྒྱུད་ནས་ཤར་དུ་སོང་ན།
རོང་བཙན་ཁ་བ་དཀར་པོའི་ནུབ་ངོས་རི་འདབས་སུ་སླེབས་ལ། ས་དེར་རྒྱ་ཞིང་ཟེར་ཞིང་། ཁ་བ་དཀར་པོའི་
ཕྱོགས་བཞིར་ཤར་ཀླུ་སྦུག་དང་། ནུབ་རྒྱ་ཤིང༌། བྱང་མཚོ་རྒན། ལྷོ་ཝ་སེར་ཞེས་པ་སོགས་གནས་རི་མང་པོ་
ཡོད་པ་རྣམས་ཀྱང་སློབ་དཔོན་པདྨ་འབྱུང་གནས་དང་འབྲེལ་བ་ཡོད་པར་བཤད། དེས་མ་ཚད་ལམ་བར་དུ་སློབ་
དཔོན་རིན་པོ་ཆེའི་སྒྲུབ་ཕུག་དང་རྩ་ཚེའི་ཆུ་མིག བྲག་སྟེང་དུ་ཕོ་མོའི་མཚན་མ་རང་བྱོན་སོགས་མང་པོ་མཇལ་
166



རྒྱུ་ཡོད་པས། ལོ་ལྟར་བོད་ཟླ་གཉིས་པའི་ཚེས་བཅོ་ལྔར་རྒྱ་ཞིང་ནག་ཅོག་ཅེས་གཡས་གཡོན་གྱི་མང་ཚོགས་
རྣམས་ཆོས་མཇལ་འགྲོ་སྲོལ་ཡོད་པ་དང་། དུས་དེར་ཚ་རོང་ཁུལ་བཅུ་གཉིས་ཀྱི་ཆོས་དད་མང་ཚོགས་ཚང་མ་
འཛོམས་ནས་ཧ་ཅང་འཁྲུག་པོ་ཡོད་ལ། ཡོངས་གྲགས་སུ་རྒྱ་ཞིང་ནག་ཅོག་ལ་འགྲོ་ཞེས་ཟེར། དེ་མིན་ཚ་བུལ་
ཐོག་དགོན་ཞེས་དགེ་ལུགས་པའི་དགོན་པ་ཡོད་ཀྱང་ཆགས་ཡུལ་ཚ་བ་སྒང་ཁུལ་དུ་ཡིན་པ་དང་ཚ་བ་རོང་གི་སྤང་
ལེན་ཤོག་ཁག་གསུམ་ཙམ་ལས་འབྲེལ་བ་བྱུང་མེད་པ་འདྲ། གཞན་སྒྲུབ་ཤོད་བདེ་ཆེན་དགོན་དང་ཤོད་པ་ཏཱ་ལ་
དགོན་སོགས་སྤང་ལེན་ཕྱོགས་དང་བྱང་སྲུང་ཁུལ་དུ་དེ་སྔོན་བོན་པོའི་དགོན་པ་ཁ་ཤས་ཡོད་ཟེར་ཡང་དེང་སང་
ཤུལ་ཙམ་ལས་མེད། ལུང་ཕུག་གྲོང་འགོར་རྩ་ཐང་རི་ཁྲོད་དང༌
། གནས་སྐོར་ལམ་བར་དུ་ལྷ་ཁང་རྭ་ཟེར་བ།
གྲོང་ཚོ་ཁ་ཤས་སུ་མ་ཎི་ལྷ་ཁང་གི་ཤུལ་སོགས་མཇལ་ཡང་འབྲེལ་ཡོད་ཀྱི་དཔྱད་ཡིག་གང་ཡང་མ་རྙེད། །
ད་ལྟ་མཇལ་དུ་ཡོད་པའི་དཔྱད་ཡིག་ལྟར་ན། དེ་སྔོན་གསང་སྔགས་ཆོས་རྫོང་ཁུལ་དུ་བཀའ་བརྒྱུད་དར་
ཤུགས་ཆེ་བ་ཡང་མངོན་ཏེ། ཀརྨ་སྐུ་ཕྲེང་གསུམ་པ་རང་བྱུང་རྡོ་རྗེའི་སློབ་མ་སྐལ་བཟང་དོན་གྲུབ་ཀྱིས་དེ་སྔོན་
གསང་སྔགས་ཆོས་རྫོང་ཁོངས་སུ་དགོན་ཆེན་དང་། རྡོ་རྭ་དགོན། འབྲོག་དགོན་ཞེས་བཀའ་བརྒྱུད་པའི་དགོན་
པ་གསུམ་ཕྱག་བཏབ་ཡོད། ཕྱིས་སུ་ཐིག་འཕགས་དགོན་དང་གསང་སྔགས་ཆོས་གླིང་ཡང་གོང་ཞུས་བཀའ་
བརྒྱུད་དགོན་གསུམ་གྱི་རྨང་གཞིའི་ཐོག་རྒྱ་བསྐྱེད་བྱས་པ་ཞིག་ཡིན་པས་དེའི་རྒྱུད་དུ་ལོ་རྒྱུས་ཐོག་བཀའ་བརྒྱུད་
དར་མྱོང་ཡོད་པ་ལྟར་ཚ་བ་རོང་ལུང་ཕུག་གྲོང་འགོར་ཡོད་པའི་རྩྭ་ཐང་རི་ཁྲོད་ཀྱང་བཀའ་བརྒྱུད་པའི་རི་ཁྲོད་ཡིན་
པར་གྲགས། |
ནམ་མཁའ་བཀྲ་ཤིས་ནི་དགོན་པའི་རྟེན་གཙོ་ཇོ་བོའི་མཚན་དུ་གྲགས་པ་དེར་མཇལ་ན་ལྷ་སའི་ཇོ་བོ་
མཇལ་བ་དང་ཁྱད་པར་མེད་ཅེས་ཟེར་སྲོལ་ཡོད། གནས་ཡིག་ལྟར་ན། དེའི་རྒྱུད་དུ་བྱུང་ནས་ལྷོའི་བར་གངས་
རི་མཐོན་པོ་དགུ་ཡོད་པའི་ནང་གི་དང་པོ་དགྲ་འདུལ་དབང་ཕྱུག་ལ་མཐོ་ཚད་རྨི་ 6379ཡོད་པ་དང་དེ་ནས་
རིམ་བཞིན་བུ་ཆུང་སངས་རྒྱས་དབང་ཕྱུག་དང༌། ཁ་བ་དཀར་པོ། འཕགས་པ་གནས་བརྟན་བཅུ་དྲུག དཔའ་
བོ་དཔའ་མོ། རྒྱལ་བ་རིགས་ལྔ། སྨན་བཙུན་མོ། ཕྱུག་རྒན་རྗེ། རྩེ་བླ་གཉེན་པོ་བཅས་ཡོད་ལ་ཁ་བ་དཀར་པོའི་
མཐོ་ཚད་རྨི་ 6740དང༌། དཔའ་བོ་དཔའ་མོར་རྨི་ 6000 རྒྱལ་བ་རིགས་ལྔར་རྨི་ 5470 སྨན་བཙུན་
མོར་རྨི་ 6054བཅས་ཡོད། ནང་སྐོར་དུ་གནས་གཙོ་བོ་ནམ་མཁའ་བཀྲ་ས་དང་མཆོད་རྟེན་སྒང་། རྔ་ལྕོག་
ཕྱག་མོ་གནས། གླེགས་བམ། དགོན་སྟོང་སྨད། བདེ་མཆོག་ཕོ་བྲང༌། མཚོ་དཀར། མཁའ་འགྲོ་གནས་
གསར། ཨོ་རྒྱན་སྒྲུབ་ཕུག རྦབ་ཆུ་དེར་ཆུ་རྦབ་ཤད་ཅེས་ཀྱང་ཟེར་ཞིང་ནང་གནས་གཙོ་བོར་བརྩིས་ཤིང་གནས་
ཡིག་ཏུ་རྦབ་ཆུར་ཁྲུས་ན་དམུས་པོ་ཀླ་ཀློ་ངག་ལྐུགས་རྨོངས་པ་གསལ་ཞེས་པ་ཕན་པ་ཆེ་བར་ངོས་འཛིན་ནས་རྒྱུན་
དུ་གནས་སྐོར་དུ་འགྲོ་མཁན་མང་། ཕྱི་སྐོར་དུ་སོང་ན་དང་པོ་སྨན་རི་ཤོད་ནས་འགོ་བརྩམས་ཏེ་སྐོར་ཤོད་བརྒྱུད་
དེ་བདེ་ཆེན་རྫོང་དུ་འབྱོར། དེ་ནས་མཆོད་རྟེན་སྒང་། ནམ་མཁའ་བཀྲ་ཤིས། གཉེན་ནང་། གཞི་རྩེ་ལྕང་ཐང་
སྟེང་། འབྲས་ཞིང་ཐང་། གླང་རྒྱས། འོད་གསལ་རྒྱ་ལམ། ལུང་ནག གླང་ཤི་ཐང་། ལྷ་འོད་གསལ་ལ་ཁ།
167



རྡོ་སྐས་ལ། རྩྭ་སོག་ཐང་། སྤྲང་ཆད་ལམ། ཆུ་ནག་ཐང་། མཁའ་འགྲོ་བྲོ་ར། ཤིང་ཁང་ལ་ཁ། དེ་ནས་རྒྱལ་མོ་
རྔུལ་ཆུའི་འགྲམ་གྱི་ཨ་བན་དང༌། ལྷ་སྒང་ར། ཆུ་སྒྲོལ། རྡུལ་དཀར། བྲག་ནག ལུང་ཕུ། ཐང་བདེ་ལ། ར་
བཏགས། དཀར་པོ། ལྟག་བསྐོར་ལ། སྨན་མཆོག་སྤང་སྒང་། དུག་ལུང་ཐང་། ཆུ་འཛོམ་རྒྱུད་ནས་སྨན་རི་
ཤོད་དུ་སླེབས་པས་ཕྱིར་སྐོར་གྲུབ་པ་ཡིན། ད་
3. ཡུལ་སྲོལ་དང་། དུས་ཆེན། དམིགས་བསལ་བྱེད་སྒོ་སོགས་ཀྱི་སྐོར། །
(1) གྱོན་ཆས་དང་རྒྱན་ཆ་སོགས་ཀྱི་སྐོར། སྤྱིར་ཁམས་ཀྱི་ས་ཆ་ཕལ་མོ་ཆེ་དང་མཚུངས་ལ། དེང་གི་
ཆར་ཡུན་ནན་བོད་རིགས་ཀྱིས་ཤན་ཤུགས་ཆེ་བར་ཐེབས་ཡོད་པ་ལྟར་མངོན། སྐྱེས་པ་ཚོས་སྐྲ་ལྕང་ལོ་ལྷས་པའི་
སྣེ་མོར་སི་ཤན་སོགས་ཀྱིས་སྐྲ་གཞུག་དམར་པོ་སྒར། ལྕང་ལོར་བ་སོའི་ཤ་ཀྲད་བརྒྱུས་ཏེ་ལྕང་ལོ་མགོ་བོར་དཀྲིས།
དབྱར་ཁ་རས་ཀྱི་ཕྱུ་པའི་གཤམ་སྣེ་པུས་མོའི་གོང་ཙམ་བར་བསྡོགས་ནས་རྒྱབ་ཏུ་རྐུབ་སུལ་མང་པོས་བསྡུས། རི་
བོར་ཤིང་གཅོད་པ་སོགས་སུ་འགྲོ་སྐབས། རྐང་པར་ལྭ་དཀྲིས་ཞེས་པ་ལྭ་བ་དཀར་པོ་ལས་གྲུབ་པ་ཞིག་རྐང་ངར་
ལ་དཀྲིས་ནས་དེར་ལྭ་དཀྲིས་ཞེས་འབོད། ནམ་རྒྱུན་སྐྱེས་པ་ཕལ་མོ་ཆེས་རས་དང་ལཱ་བ་ཕྱུ་པ་རེ་གྱོན། དགུན་ཁ་
བལ་གྱིས་བཟོ་པའི་ལྭ་བའི་ཕྱུ་པ་དང་། སྟོད་ཐུང་། དོར་མ་བཅས་གོན། གཟབ་མཆོར་སྤྲས་སྐབས་མགོ་བོར་ཝ་
ཞྭ་དང་རྒྱ་གར་ཞྭ་མོ་གང་རུང་། འབུ་རས་ཀྱི་འོག་འཇུག་དཀར་པོ། ཕྱུ་པའི་གོང་བ་དང་ཕུ་རྩེར་སྲམ་ལྤགས་
སོགས་ཀྱི་མཐའ་རྒྱན་མཐོ་གང་ཙམ་བྱས་པ་དང༌། འབུ་རས་དཀར་པོའི་དོར་མ་ཆེན་པོ་ལྷམ་ཡུའི་སྟེང་སླེབས་
པའི་ལྷུག་ལྷུག་ཅིག་གྱོན། མདུན་དུ་གྲི་རིང་པོ་ཞིག་དང༌། རྒྱབ་ཏུ་ཕྱུ་པའི་སྐེད་ལ་དངུལ་གྲི་ཐུང་ངུ་སི་ཤན་སོགས་
ཀྱིས་བརྒྱན་པ་ཞིག་འདོགས། བུད་མེད་ཀྱི་གཟབ་མཆོར་ནི་མགོ་བོར་གསེར་ཏོག་དང་། དངུལ་ཏོག ཟངས་
ཏོག་དང་པ་ཕྲུག་སོགས་བཅས་དང་། སི་ཤན་གྱི་པང་གདན་འཇའ་རིས་ཅན་གོང་གི་ཟུར་གཉིས་ལ་རི་མོ་ཟུར་
གསུམ་མས་བརྒྱན་པ། སྐེད་རགས་སྟེང་དངུལ་གྱི་ཆབ་མ་འཕར་མ་རྒྱག་པ། འཕར་མའི་མཐའ་བཞིར་དངུལ་
སྐུད་བརྒྱུས་པའི་གྲི་ཆུང་དང་དྲིལ་བུ་འདོགས། དུས་རྒྱུན་དབྱར་ཁ་པང་གདན་མེད་པར་སྨད་གཡོག་ཅེས་པ་པང་
གདན་དང་འདྲ་བ་ཞིག་རྒྱབ་ཏུ་འཆིང་། བུད་མེད་རྒན་གཞོན་ཚང་མས་སྐྱའི་ལྕང་ལོ་ལྷས་པའི་སྣེ་མོར་སི་ཤན་
སོགས་ཚོན་ཁ་མང་པོའི་སྐྲ་གཞུག་སྦོམ་པོ་ཞིག་བསྒར་བ་དེ་མགོ་བོར་དཀྲིས། ལས་ཀར་ཞུགས་དུས་མགོ་བོར་ཨ་
ཅོར་ཁྲ་ཁྲ་རེ་དཀྲིས། ལོ་ན་མཐོ་ཙམ་གྱི་བུད་མེད་ལ་ལས་ལག་ཕྱིས་ཞེས་པ་སྐེད་རགས་དང་འདྲ་བ་ཞིག་ལྕང་ལོའི་
སྟེང་དཀྲི་བ་བཅས་ནི་ཐུན་མོང་མིན་པཞིག་ཏུ་མཐོང་། འདི་བྲིས་པ་ཁག་གཅིག་ད་ཆ་ན་གཞོན་རྣམས་ཀྱིས་ལོ་
གསར་དང་དུས་ཆེན་མ་གཏོགས་ཕལ་ཆེ་གྱོན་མཁན་ཉུང་ཉུང་ཡིན།
(2) ཐོན་སྐྱེད་དང་འཚོ་བ། ཚ་བ་རོང་ནི་ཞིང་ལས་གཙོ་བོར་གཉེར་ཞིང་། ཞོར་དུ་ནགས་ལས་དང༌།
འབྲོག་ལས། ཚོང་ལས་བཅས་གཉེར་སྟབས་དུས་རྒྱུན་བུད་མེད་རྣམས་ཀྱིས་ཞིང་ལས་དང་ཁྱིམ་ལས་བྱེད་པ་
དང་། ལས་གོ་འཕེར་བའི་སྐྱེས་པ་རྣམས་ཀྱིས་ནགས་ལས་བྱེད་པ་དང་ཚོང་རྒྱག་གི་ཡོད། བྱིས་པ་དང་ལོ་རྒན་པ་
རྣམས་ལུག་རྫི་དང་ནོར་རྫི་ལ་འགྲོ་བ་སོགས་བྱེད། ཞིང་ལས་ཀྱི་ཐོན་རྫས་ནི་གཙོ་བོ་མ་རྨོས་ལོ་ཏོག་དང་། གྲོ།
168



ནས། བྲ་བོ། ཁྲེ། ཙི ཚིསོགས་ཡིན་ལ། བྲག་སྣ་དང་སྨན་ཁུངས་ཀྱི་ས་ཆ་ཉུང་ཤས་ནས་འབྲས་ཀྱང་ཐོན་གྱི་
ཡོད། ཁང་པ་མང་ཆེ་བ་ནི་རྡོ་ཤིང་ལས་གྲུབ་པའི་ཐོག་སོ་གསུམ་ཅན་ཡིན་ཡང་། བྱང་གི་ཁང་པའང་ཡོད། འོག་
ཁང་ནི་དུད་འགྲོ་འཇུག་ས་ཡིན་པ་དང་། ཐོག་སོ་གཉིས་པ་ནི་མི་སྡོད་ས། གསུམ་པ་ནི་འབྲུ་སྐམ་ས་དང་བླུགས་
སའི་བང་མཛོད་ཡིན། མི་སྡོད་སར་མགྲོན་ཁང་དང་། ཉལ་ཁང་། རྒྱ་བང་ལ་སོགས་པ་ཁང་ཆུང་མང་པོ་ཡོད་ལ།
ཁང་ཆུང་དབར་རགས་ཞེས་པང་ལེབ་ཀྱི་བཅད་རྒྱག་གི་ཡོད། ཐོག་སོ་གསུམ་པ་ནི་ཁང་པ་ཁྱོན་གྱི་ཕྱེད་ཙམ་ལས་
སྐྲུན་སྲོལ་མེད་ལ། དེ་ཡང་སྤྱིར་བྱང་ངོས་སུ་ཡོད་པ་མ་ཟད། ནུབ་ངོས་ཀྱི་ཁང་ཆུང་ནི་མཆོད་ཁང་དང་། ཤར་
ངོས་ཀྱི་ཁང་ཆུང་ནི་བང་མཛོད་ཡིན། ཀ་གདུང་ལ་ས་དཀར་གྱིས་གཡུང་དྲུང་རི་མོ་དང་རྒྱ་ནག་ལྕགས་རི་སོགས་
བྲིས། མགྲོན་ཁང་དང་ཐབ་ཚང་གཅིག་ཡིན་ལ། ཐབ་ཕལ་ཆེ་བར་ལྕགས་རྐང་གསུམ་མ་གཉིས་རེ་འཇོག་སྲོལ་
ཡོད་ལ། གཅིག་གི་སྟེང་ཟངས་སྣོད་ཆེན་པོ་ཞིག་གི་ནང་ཆུ་གང་བླུགས་ཀྱི་ཡོད། ཚ་བ་རོང་ཁུལ་དེ་གནའ་བོའི་ཇ་
འདྲེན་རྟ་ལམ་ཐོག་ཏུ་འཁེལ་སྐབས། ནམ་རྒྱུན་སྐྱེས་པ་ཕལ་མོ་ཆེ་དྲེལ་པར་འགྲོ་སྲོལ་ཡོད། དྲེལ་པའི་འཚོ་བའི་
ནང་སྤྱིར་ཁལ་མ་བཅུ་རེར་གདང་ཐག་རེ་བརྩི་ཞིང་། གདང་ཐག་རེར་དྲེལ་པ་རེ་ཡོད། ཁོར་ཡུག་གིས་རྐྱེན་པས་
ཚ་བ་རོང་ཁུལ་དུ་སྔར་ནས་རྟ་རེ་གཉིས་ལས་གསོ་སྲོལ་མེད་པས། ཁལ་མ་ཕལ་ཆེ་བ་ནི་དྲེལ་ཡིན། གདང་ཐག་
རེའི་ནང་མཐོ་ལང་དང་ཡང་ལང་ཞེས་པ་དྲེལ་སྤུ་མདོག་གཅིག་པ་ཡིན་པ་གཉིས་རེ་ཡོད་ལ། ལམ་བར་དུ་ངེས་
པར་དེ་གཉིས་མདུན་དུ་གཏོང་དགོས་པ་ཡིན། གང་ལགས་ཤེ་ན། གནའ་དུས་ཀྱི་ཁལ་ལམ་ནི་ཧ་ཅང་དོག་པོ་
དང་གཟར་པོ་ཡིན་པ་དང་། ཆུ་ཆེན་དག་ལ་ཟམ་པ་མེད་པའམ་ཡང་ན་ཟམ་པ་ཆུང་ཆུང་རེ་ལས་མེད་པས་ལམ་
བར་དུ་ཉེན་ཁ་ཧ་ཅང་ཆེ་པོ་ཡོད་སྟབས་མདུན་དུ་འགྲོ་མཁན་གྱི་ཁལ་མ་དེ་ནི་ངེས་པར་དུ་འཕྲང་ལམ་དང་ཟམ་
ངན་གང་འཕྲད་ཀྱང་གློ་བུར་དུ་ཁ་ཚུར་མི་སློག་པ་ཞིག་དགོས་ཀྱི་ཡོད་པ་རེད། གལ་སྲིད་མདུན་དུ་འགྲོ་མཁན་
དྲེལ་དེས་ཟམ་པ་སོགས་ཀྱི་དཀྱིལ་དུ་གློ་བུར་དུ་ཁ་ཚུརབསློགས་ན། རྗེས་སུ་འགྲོ་མཁན་གྱི་ཁལ་མ་དང་དངོས་
ཟོག་རྣམས་ཆུ་དང་གཡང་ལ་ཟག་རྒྱུའི་ཉེན་ཁ་ཆེན་པོ་ཡོད དེས་ན་མཐོ་ལང་དང་ཡང་ལང་ཞེས་མདུན་དུ་འགྲོ་
མཁན་གྱི་དྲེལ་གཉིས་གདེམ་རྒྱུ་ནི་གལ་འགངས་ཧ་ཅང་ཆེ་བ་ཞིག་ཡིན། མཐོ་ལང་དང་ཡང་ལང་ཞེས་པ་དེ་
གཉིས་ནི་སྤུ་མདོག་ཆ་ཡིན་པ་མ་ཟད། གཅིག་མོ་ཡིན་ལ་གཅིག་ཤོས་ནི་ཕོ་ཡིན་དགོས་པ་འདྲ། ཐོ་ལང་དང་ཡང་
ལང་ཞེས་པ་ནི་ཧ་ལམ་རྒྱ་སྐད་ཟུར་ཆག་པ་ལྟར་སྣང་ལ་ཕལ་ཆེར་དྲེལ་དང་པོ་དང་དྲེལ་གཉིས་པའི་དོན་ཡིན་པ་
འདྲ། དེ་གཉིས་ལ་དམིགས་བསལ་གྱི་རྒྱན་ཆ་ཡོད་པས་སྐེ་ལ་དྲིལ་བུ་ཆེ་ཆུང་འདྲ་མིན་བཏགས་པ་དང༌། དྲིལ་བུ་
ཆེ་བ་ཞིག་གི་སྟེང་དུ་རྦད་ཅེས་གཡག་རྔ་དཀར་པོར་ཚོན་དམར་བྱུག་པ་ཞིག་བཙུགས། ཐོད་པར་མེ་ལོང་སྦྱར་བ་
སོགས་བྱེད། དེ་རྣམས་ནི་དྲེལ་པའི་འཚོ་བའི་ཁྲོད་ལས་བྱུང་བའི་དམིགས་བསལ་གྱི་རིག་གནས་ཞིག་ཡིན་པར་
མངོན་ཏེ། དེ་དག་ནི་སྤྱིར་བཏང་གི་རྒྱན་ཆ་ཙམ་མིན་པར་དེང་སང་གི་གཞུང་ལམ་ཐོག་གི་གློག་དམར་པོ་དང་
སྔོན་པོ་ལྟར་གནའ་ལམ་ཐོག་ཏུ་འགྲིམ་འགྲུལ་བདེ་འཇགས་ཀྱི་ནུས་པ་དམིགས་བསལ་ཞིག་ཐོན་གྱི་ཡོད། དཔེར་
ན། རྦད་དང་མེ་ལོང་ཆུང་ངུ་དག་ནི་ཉི་མའི་འོག་ཕ་རོལ་པོས་རྒྱང་རིང་ནས་མཐོང་ཐུབ་པས་ལམ་དོག་པོར་མ་
169



ཕྲད་གོང་གཡོལ་ཐུབ་པ་དང༌། དྲིལ་བུ་ཆེ་ཆུང་མང་པོ་བཏགས་པ་དེས་ཀྱང་མཚན་མོ་དང་ལམ་ཁུག་ཀྱོག་ཏུ་འགྲོ་
སྐབས་ཕན་ཚུན་སྒྲ་ཐོས་ནས་ལམ་གཡོལ་རྒྱུའི་ནུས་པ་ཐོན་ཐུབ། གལ་སྲིད་ཕན་ཚུན་གཡོལ་མ་ཐུབ་པར་འཕྲང་
ལམ་དོག་པོར་ཁལ་མ་མང་པོ་ཕན་ཚུན་ཁ་ཐུག་བརྒྱབ་ན། གཅིག་ནས་ཁལ་མ་དང་ནོར་ཟོག་གཡང་ལ་ཟགས་
པའམ་ཆུ་ལ་ལྷུང་བ་སོགས་ཕན་ཚུན་གཉིས་ཀར་གྱོང་ཆེན་པོ་ཡོང་རྒྱུ་དང༌། གཉིས་ནས་ཕན་ཚུན་འཁྲུག་པ་ཤོར་
ནས་མི་དང་ཁལ་མ་ལ་སོགས་པར་རྨས་སྐྱོན་གང་མང་ཡོང་ཉེན་ཡོད་པས། 2006ལོར་ཁོ་བོས་གནའ་ལམ་ཐོག་
ལོ་མང་འགྲོ་མྱོང་བའི་སྐུ་ཞབས་བུ་རྒན་ལགས་ལ་བཅར་འདྲི་ཞུ་དུས། ཁོང་གིས་ལམ་བར་གྱི་དཀའ་ངལ་ཆེ་ཤོས་
ནི་ཁལ་མ་བོར་བརླག་སོང་བ་དེ་ཡིན་ཚུལ་དང་། སྐབས་རེ་ཁལ་མ་བོར་བརླག་སོང་བའི་གནས་ཚུལ་ལྷག་ན།
ཞོགས་པ་ཐོན་ཐབས་མེད་སྟབས་དྲེལ་པ་ཚོ་ཉིན་རེ་གཉིས་ཁལ་མ་འཚོལ་བར་འགྲོ་དགོས་ཚུལ། གཞན་ཡང་ལམ་
བར་དུ་ཇག་པ་དང་རྐུ་མ་འཕྲད་པ་དང་། འཕྲང་ལམ་དུ་ཚོང་པ་གཞན་གྱི་ཁལ་མ་དང་ཁ་ཐུག་རྒྱག་པ་སོགས་ཀྱི་
གནས་ཚུལ། ཚོང་པའི་རྒྱུ་ནོར་དང་ཁལ་མའི་ཆེད་དུ་ལག་དོ་ཕན་ཚུན་འཛིང་མོ་ཤོར་བ་སོགས་ཀྱི་གནས་ཚུལ།
ལྷག་པར་དུ་གྲོ་མོ་དང་མི་ཉག་རོང་གི་རྒྱུད་དུ་ཁལ་ལམ་ཡག་པོ་མེད་སར་ལམ་བར་དུ་མདུན་ནས་ཚོང་པ་གཞན་
ཚུར་ཡོང་བ་དང་ཐུག་ན། དྲེལ་པ་ཕན་ཚུན་རྟག་ཏུ་འཛིང་མོ་ཤོར་ཚུལ། སྐབས་རེ་དྲེལ་པ་ཕན་ཚུན་གསོད་རེ་
བྱས་ནས་མི་མང་པོ་སྲོག་ཤོར་ཚུལ་ཡོད། ཡང་སྐབས་རེ་ལྷ་སའི་མལ་གྲོ་གོང་དཀར་དང༌། ཀོང་པོ་ང་ཕོད་གྲོང་ཚོ།
ཆབ་མདོ་བཅས་ལ་ཆུ་ལ་ཟམ་པ་མེད་པས་ཆུ་རབ་གཅོད་དགོས་ཚུལ། ཚོང་པས་ཅ་ལག་དང་མཉམ་དུ་ཀོ་གྲུར་
བསྡད་ནས་ཆུ་བརྒལ་ཚུལ། དྲེལ་པས་ཁལ་མ་དེད་ནས་ཆུ་བརྒལ་དུས་སྐབས་རེ་དྲེལ་པ་ལག་དོ་ཁ་ཤས་ཆུས་ཁྱེར་
ནས་ཤི་ཚུལ་ལྷག་ཚུལབཅས་གསུངས་པ་ལྟར་དྲེལ་པའི་འཚོ་བ་ཧ་ཅང་དཀའ་ངལ་ཆེ་བ་ཞིག་ཡིན། ས་ཁུལ་དེའི་
རྒྱུད་དུ་ལོ་རྒྱུས་ཐོག་མི་རིགས་མང་པོ་འཚོ་གནས་ཡོད་པ་དང༌། ས་ཆ་གང་སར་ཚོང་རྒྱག་སྲོལ་ཡོད་རྐྱེན་རིག་
གནས་ཐོག་མི་རིགས་མང་པོའི་རིག་གནས་མཉམ་གནས་ཀྱི་རྣམ་པ་ཞིག་མཚོན་པ་མ་ཟད། ལྷག་དོན་གོང་ཞུས་
དྲེལ་གྱི་མིང་ལ་མཐོ་ལང་དང་ཡང་ལང་ཞེས་རྒྱ་སྐད་རང་ནས་འབོད་སྲོལ་དང་། ཁང་པའི་ནང་གི་ཀ་བ་སོགས་ཀྱི་
སྟེང་རྒྱ་ནག་ལྕགས་རི་བྲིས་པ་སོགས་རྒྱ་བོད་གཉིས་ཡུན་རིང་འཆམ་མཐུན་གྱི་ལོ་རྒྱུས་མཚོན་ཐུབ། །
(3) དུས་ཆེན། དུས་ཆེན་སྐོར་དེའི་རྒྱུད་ལ་བོད་ཀྱི་ལོ་གསར་དང༌། རྒྱ་ཞིང་ནགས་ལྕོགས། མདའ་
རྒྱག་སོགས་ཁག་གསུམ་ཙམ་ཡོད། བོད་ཀྱི་ལོ་གསར་གྱི་དུས་ཚོད་ནི་བོད་ཟླ་དང་པོ་ཚེས་གཅིག་ལ་ཡིན་པས་
དབུས་གཙང་ཁུལ་དང་གཅིག་མཚུངས་སུ་ཡོད་ཀྱང་རྫ་ཡུལ་ཉེ་འཁོར་དུ་ས་ཆ་ཁ་ཤས་ལ་སོ་ནམ་ལོ་གསར་ཞེས་
བོད་ཟླ་བཅུ་གཉིས་པའི་ནང་ལོ་གསར་གཏོང་སྲོལ་ཀྱང་ཡོད་འདུག ལོ་གསར་གྱི་ནང་དོན་སྐོར་ཚེས་གཅིག་གི་ཐོ་
རེངས་ལ་ཆུ་ཕུད་ལེན་སྲོལ་དང༌། ཆུ་ཕུད་ལེན་མཁན་ནང་དུ་སླེབས་རྗེས་བྱ་ཟས་ཞེས་བྱ་སྐད་དང་པོ་གོ་བ་དང་
ཆབས་གཅིག་ཏུ་ཐོ་རེངས་ཀྱི་ཁ་ལག་ཅིག་གཏོང་སྲོལ་ཡོད་པ་དེར་སྤོ་བོ་གླང་མགོ་ཞེས་པའི་བདུད་གཅིག་གིས་དེ་
ཉིན་ལ་མི་རྣམས་རྒྱ་མ་འགྱོག་གི་ཡོད་པས་གལ་སྲིད་རྒྱ་མ་མ་ལོན་ན་ལོ་དེར་བཀྲ་མི་ཤིས་པ་ཡོང་ཞེས་ཤོད་སྲོལ་
ཡོད་པ་དང་། ཚེས་གཅིག་ནས་བཅོ་ལྔ་བར་མཚན་མོ་སྒོར་གཞས་འཁྲབ་པ། ཚེས་གསུམ་དང་བཅོ་ལྔ་གཉིས་ལ་
170



ཡུལ་ལྷ་གསོལ་ནས་བསངས་གཏོང་བ་དང་མཚུངས་རྟ་རྒྱུག་འགྲན་བསྡུར་བྱེད་པ་སོགས་ཅུང་དམིགས་བསལ་
ལས། དེ་མིན་ཚེས་གཅིག་ཉིན་མགྲོན་དུ་མི་འགྲོ་བ་དང་། ཚེས་གཉིས་ནས་མགྲོན་འབོད་སྲོལ་དང་གླིང་ག་
གཏོང་བ་སོགས་ཡུལ་གཞན་དང་མཚུངས། །
རྒྱ་ཞིང་ནགས་ལྕོག་ཅེས་པ་ནི་བོད་ཟླ་2པའི་ཚེས་15ཉིན་ནགས་ལྕོག་ལྷ་ཁང་དང༌། རྒྱ་ཞིང་སོགས་ལ་
ཆོས་མཇལ་འགྲོ་སྲོལ་དེར་ཟེར། དེ་ཡང་གནས་ཆེན་ཁ་བ་དཀར་པོའི་བསང་མཆོད་ནང་གནས་ཆེན་ཁ་བ་དཀར་
པོ། གནས་བདག་ཨོ་རྒྱན་པདྨ། ཞེས་འཁོད་པ་ལྟར། རོང་བཙན་ཁ་བ་དཀར་པོའི་མཐའ་སྐོར་དུ་ཤར་ལུས་པ།
ནུབ་རྒྱ་ཞིང་། བྱང་མཚོ་རྒན། ལྷོ་ཝ་སེར་སོགས་གནས་རི་མང་པོ་ཡོད་པའི་ཁྲོད་ནུབ་རྒྱ་ཞིང་ཞེས་པ་ནི་ཚ་བ་
རོང་ཁུལ་དུ་ཡོད་པ་དང་། རྒྱ་ཞིང་དུ་ཆོས་མཇལ་འགྲོ་བའི་ལམ་བར་དུ་ནགས་ལྕོག་ལྷ་ཁང་དང༌། སློབ་དཔོན་
སྒྲུབ་ཕུག རྒྱ་ཞིང་གནས་རི། མཚམས་ཁུངས་སོགས་གནས་མང་པོ་ཡོད་པས་ལོ་ལྟར་བོད་ཟླ་གཉིས་པའི་ཚེས་
བཅོ་ལྔ་ཉིན་ཚ་རོང་ཁུལ་བཅུ་གཉིས་ཀྱི་མང་ཚོགས་ཚང་མ་དེར་འཛོམས་ནས་ཆོས་མཇལ་ཞུ་སྲོལ་ཡོད་པ་དང་།
སྐབས་དེ་དུས་རྟ་རྒྱུག་པ་དང༌། བྲོ་འཁྲབ་པ་སོགས་ཧ་ཅང་འཁྲུག་ཆ་དོད་པོ་ཡོད། ནགས་ལྕོག་ལྷ་ཁང་ལ་དེ་སྔོན་
དཀོན་གཉེར་གཅིག་ཡོད་པ་དང༌། སྒོ་ཁར་ཤུག་སྡོང་ཆེན་པོ་ཞིག་ཡོད་པ་ནི་ཁ་བ་དཀར་པོའི་རྟ་འདོགས་ས་ཡིན་
ཟེར། རིག་གསར་དུས་ཟིང་ནང་ཐོར་ནས་དེང་ཉམས་གསོ་ཐུབ་མེད། གཞན་ཡང་དེ་སྔོན་གྲོང་ཚོ་ཁ་ཤས་ལ་
བོད་ཟླ་གཉིས་པའི་ཚེས་གཅིག་ལ་མདའ་རྒྱག་ཅེས་སྐྱེས་པ་རྣམས་མཉམ་འཛོམས་ཐོག་མདའ་རྒྱག་འགྲན་ཞོར་དུ་
གླིང་ག་གཏོང་སྲོལ་ཡོད། །
(4) དམིགས་བསལ་གྱི་ཡུལ་སྲོལ། དེའི་རྒྱུད་དུ་འཇོལ་མོ་འདེད་སྲོལ་དང་པྲ་མོ་བཏབ་སྲོལ་ཞེས་
དམིགས་བསལ་གྱི་ཡུལ་སྲོལ་ཁག་གཉིས་ཡོད། འཇོལ་མོ་འདེད་སྲོལ་དེར་འཇོལ་སློང་ཡང་ཟེར། དེ་ནི་གྲོང་ཚོའི་
ནང་སྐུ་མགྲོན་ཕེབས་སྐབས་གཞོན་ནུ་རྣམས་ཀྱིས་རི་ལ་ཕྱིན་ནས་བྱིའུ་འཇོལ་མོ་ཞིག་བཟུང་ནས་མགོར་མར་ཏོག་
ཙམ་བྱུག་པ་དང༌། དེ་ཁྱེར་ནས་སྐུ་མགྲོན་རྩར་ཕྱིན་ནས་དངུལ་སློང་བ་དང་། སྐུ་མགྲོན་ནས་ཀྱང་མང་ཉུང་ལ་
མ་བལྟས་པར་དངུལ་ཕྲན་བུ་རེ་སྟེར་སྲོལ་ཡོད་པ་དང་། དེ་ལྟར་བསློངས་ནས་བྱུང་བའི་དངུལ་དེ་རྣམས་ནི་
གཞོན་ནུ་ཚོའི་སྤྱི་ནོར་ཡིན་པ་དང་། མཐར་གླིང་ག་གཏོང་དུས་འགྲོ་གྲོན་ཐེབས་རྩ་ལྟ་བུ་བྱེད་པ་ལ་ཟེར། དེ་
བཞིན་ལོ་གསར་སྐབས་སུའང་བྱིས་པ་ཚོས་འཇོལ་མོ་བཟུང་ནས་དངུལ་སློང་སྲོལ་དང་། ལུད་གླ་ཞེས་ལུད་དབོར་
དུས་ལུད་སྟེང་དུ་རྡོ་ཞིག་བཞག་ནས་ཁྱེར་ཏེ་སྐུ་མགྲོན་ཚོར་དངུལ་སློང་སྲོལ་ཡོད། །
པྲ་མོ་བཏབ་སྲོལ། དེ་ཡང་ཚིག་མཛོད་ཁག་ལས་བྱུང་བ་ལྟར་ན། པྲ་མོ་བཏབ་པ་ཞེས་པ་ནི་མེ་ལོང་སོགས་
ལ་བརྟེན་ནས་འབྱུང་འགྱུར་གྱི་གནས་ཚུལ་ལ་ཕྱི་བརྟག་པའི་ཐབས་སམ་ཆོ་ག་ལ་ཟེར་བ་ཡིན་ཡང་། ཚ་བ་རོང་
ཁུལ་དམངས་ཁྲོད་དུ་དར་བའི་ཕྲ་མོ་བཏབ་སྲོལ་ཞེས་པ་ནི། དཔྱིད་ཀ་ཁམ་བུའི་མེ་ཏོག་བཞད་པའི་དུས་སུ། ཕྲུ་
གུ་མང་པོ་མཉམ་དུ་འདུས་ནས་མི་ཚང་ཞིག་གི་ནང་ཁ་ལག་མཉམ་ཟ་དང་རྩེད་མོ་མཉམ་རྩེད་བྱས་ཐོག་མཚན་མོ་
ཚང་མ་མཉམ་དུ་ཁམ་བུའི་སྡོང་པོ་ཞིག་གི་འོག་ཏུ་ཕྱིན་ནས་གཉིད་ཉལ་བའམ་ཡང་ན་སོ་སོའི་སྔས་འགོར་ཁམ་
171



བུའི་མེ་ཏོག་ཆུན་པོ་རེ་འཇོག་པ་སོགས་བྱས། དེའི་མཚན་མོ་རྨི་ལམ་གང་རྨིས་པའི་ནང་དོན་ལ་བརྟེན་ནས་བྱིས་
པ་རྣམས་ལོ་དེའི་ནང་བྱ་བ་ལམ་འགྲོ་ཡོང་མིན་སོགས་ལ་བརྟག་པ་ཞིག་ཡིན། དེ་ནི་གནའ་རབས་བོན་གྱི་ཆོ་ག་
ཞིག་ལས་བྱུང་བ་མིན་ནམ་སྙམ། དེ་ལ་རྨི་ལམ་སྒུག་ཅེས་ཀྱང་ཟེར། གང་ལྟར་ཞོགས་པ་ནམ་ལང་པའི་སྐབས་སུ་
སོ་སོའི་རྨི་ལམ་གྱི་ནང་དོན་དག་གསང་བ་མེད་པར་གཞན་ལ་ཤོད་དགོས་པ་ཡིན་ཡང་། བྱིས་པ་ཕལ་ཆེ་བར་གང་
ཡང་ཤོད་རྒྱུ་མེད་པའི་གནས་ཚུལ་ཡང་བྱུང་མྱོང་ཡོད། །
(5) ཡུལ་སྐད་ཀྱི་ཁྱད་ཆོས། ཚ་བ་རོང་གི་ཡུལ་སྐད་ནི་ཁམས་སྐད་ཁོངས་སུ་གཏོགས་པ་ཡིན་ལ། རོང་
ཁུལ་གྱི་ས་ཆ་གཞན་དང་འདྲ་བར་གྲོང་ཚོ་ཕན་ཚུན་དབར་སྐད་ལ་ཁྱད་པ་ཅུང་ཟད་ཡོད། དེའི་རྒྱུད་ཀྱི་ཡུལ་སྐད་
ལ་དམིགས་བསལ་གྱི་ཁྱད་ཆོས་རེ་གཉིས་ལྡན་པ་དཔེར་ན། མི་ལ་སྤྱི་དང་། མེད་ལ་མྱེད། མེས་པོ་ལ་ཨ་མྱེས་
ཞེས་པ་སོགས་བརྡ་རྙིང་མང་པོ་ཡོད་པ་ལྟ་བུ་དང་། ནམ་རྒྱུན་སྐད་ལུགས་ནང་ཞ་དང་ཡ་གཉིས་ཕན་ཚུན་བརྗེ་
སྲོལ་ཡོད་པ་དཔེར་ན། ཡོས་ལ་ཞོས་ཞེས་ཀློག་པ་དང་། ཁང་སྟེང་གི་གཡུལ་ས་ལ་གཞུལ་ཞེས་ཟེར་བ། ཟླ་བར་
ལ་བ་ཞེས་ཟེར་བ་སོགས་ཀྱིས་མཚོན་པ་ལྟ་བུ་རེད། དེ་ལྟར། གནའ་དུས་སུ་བོད་ཡིག་གི་བརྡ་སྤྲོད་ལ་ཞ་དང་ཡ་
གཉིས་ཕན་ཚུན་བརྗེ་ཆོག་པར་མངོན། དེ་བཞིན་དེང་དཀར་མཛེས་ཁུལ་གྱི་འདྲ་པའི་སྐད་དང༌། རྟའུ་སྐད་ཟེར་
བ་དག་ནི་བོད་སྐད་མིན་པར་དེང་རབས་མཁས་པས་བཞེད་ཀྱང་། བརྟག་དཔྱད་བྱེད་དུས་ཤེས་རྟོགས་བྱུང་བ་
ལྟར་ན། རྟའུ་སྐད་དུ་སྦ་ཞེས་པར་ས་ཞེས་ཀློག་སྲོལ་ཡོད་པ་མཐོང་བ་མ་ཟད། མང་ཚོགས་ཀྱི་སྐད་ལུགས་ནི་རྫ་
ཡུལ་གྱི་ཡུལ་སྐད་དང་ཧ་ཅང་འདྲ་པོ་འདུག དེས་ན་ཚ་རོང་སྐད་ལུགས་ནི་བོད་ཡིག་རྨང་གཞི་ངེས་ཅན་ཡོད་པ་
དང་བརྡ་རྙིང་ལ་རྒྱུས་ཆེ་བ་ཞིག་གིས་ཐད་ཀར་ཡིག་ཐོག་ཏུ་ཕབ་ཐུབ་པ་དང་། རྫ་ཡུལ་ཁུལ་དུའང་འདྲ་པ་ཞེས་
པའི་ས་ཆ་མིང་མཐོང་རྒྱུ་ཡོད་པར་སེམས་ན། ཡུལ་སྐད་དེ་དག་ནི་དེང་རྟའུ་སྐད་དང་འདྲ་པའི་སྐད་ཞིབ་འཇུག་
བྱེད་པར་མཁོ་བའི་སྐད་བརྡ་རིག་པའི་རྒྱུ་ཆ་ངེས་ཅན་ཞིག་ཡིན་པར་སེམས་སོ། །
གནས་ཆེན་ཁ་བ་དཀར་པོའི་ཕྱི་ནང་གཉིས་ཀྱི་གནས་ངོས་བཟུང་སྟངས་ནི། ཀོང་སྤྲུལ་རྒྱ་མཚོས་བརྩམས་
པའི་གནས་བསྟོད་ལས། རོང་བཙན་ཁ་བ་དཀར་པོ་ཞེས། ཕྱི་བལྟས་གངས་རི་ལྷུན་ཆགས་ཤིང་། ལྗོན་ཤིང་
སྨན་དང་མེ་ཏོག་སོགས། དུ་མས་ལྷ་ཡི་དགའ་ཚལ་ལྟར། མཛེས་པས་ཕྱོགས་ཀུན་རྣམ་པར་དཀྲེག འབབ་ཆུ་
ཆུ་མིག་མཚོ་ལ་སོགས། ཡན་ལག་བརྒྱད་ལྡན་ཆུ་གཙང་གི མཆོད་ཡོན་རྣམ་བཀོད་བྱ་དང་ནི། རི་དྭགས་སྤུ་
སྡུག་སྣ་ཚོགས་ཀྱིས། རྩེད་འཇོའི་གར་བསྒྱུར་དབྱངས་སྙན་ལེན། སྤྲིན་ཕུང་འཇའ་ཚོན་ན་བུན་གཏིབས། གྲུབ་
པ་རིག་འཛིན་དྲང་སྲོང་ཚོགས། དུ་མས་བརྟེན་པའི་གནས་མཆོག་སྟེ། ནང་ལྟར་འཁོར་ལོ་བདེ་མཆོག་གི
དཀྱིལ་འཁོར་ཆེན་པོར་ལྷུན་གྱིས་གྲུབ། གསང་བ་བདེ་སྟོང་ཟུང་འཇུག་མཆོག ཨེ་ཝཾ གཉིས་མེད་དག་པའི་
གནས། དེ་ན་གནས་སྲུང་གཙོ་བོ་ནི། དཔལ་ཆེན་སྡོམ་པ་ཧེ་རུ་ཀའི། ཕྲིན་ལས་ངོ་བོ་ཞིང་སྐྱོང་ཆེ། ལྷ་བཙན་
རྔམ་ཆེན་སྤྱི་རིང་ནི། སྐུ་མདོག་དཀར་ལ་འོད་ཟེར་འབར། རྟ་དཀར་ཆིབས་ཤིང་བེར་དཀར་གསོལ། གཡས་ན་
དར་དཀར་བ་དན་དང་། གཡོན་པས་ཡིད་བཞིན་ནོར་བུ་བསྣམས། དབུ་ལ་རིན་ཆེན་སྲོག་ཞུ་དང་། ཞབས་ལ་
172



སག་ཏིའི་ལྷམ་ཆེན་གསོལ། འཁོར་གསུམ་སྐེད་བཅིངས་རབ་དུབ་བརྗིད། བཙུན་མོ་སྲས་དང་བློན་པོ་དང་།
དམག་དཔོན་སྒོ་སྲུང་ལས་བྱེད་དང་། མཁའ་འགྲོ་མ་མོ་གིང་ལ་སོགས། འཁོར་ཚོགས་རྒྱ་མཚོར་བཅས་ལ་
བསྟོད། ཅེས་གནས་རིའི་ཕྱིའི་བཀོད་པ་དང་ནང་གི་རྟེན་སྐོར་འདི་ལྟར་ལགས། །
དྲེལ་པ་བྲན་ཚེའི་གཏམ་རྒྱུད། །
“དྲེལ་པའི” དམངས་ཁྲོད་རྒྱལ་སྤྱིའི་ཚོང་དོན་ལམ་བུ་གཙོ་བོ་ཞིག་ཡིན་པའི་དེ་སྔའི“ ཇ་རྟ་གནའ་ལམ”
ནི་ཀྲུང་གོའི་ལྷོ་ནུབ་མི་རིགས་ཀྱི་དཔལ་འབྱོར་དང་རིག་གནས་སྤེལ་རེས་ཀྱི་བར་འཁྱམས་ལྟ་བུ་ཞིག་ཡིན་པ་དང་
གནའ་ལམ་དེའི་ཐོག་མི་མང་པོ་ཞིག་གི་ཁལ་ཕྱུགས་དང་མཉམ་དུ་མི་ཚེའི་གཏམ་རྒྱུད་མང་པོ་ཡོད་པ་དེའི་ནང་
བྲན་ཚེ་ནི་དེའི་ནང་གྲས་ཤིག་རེད། ་་་བ།
བྲན་ཚེ་ནི་རྫ་ཡུལ་རྫོང་ཚ་བ་རོང་ཁོངས་སུ་སྐད་གྲགས་ཡོད་པའི“ ཕྱུག་པོ” ཞིག་ཡིན་པ་དང་ཁོང་གི་ཡོང་
འབབ་དང་པོ་དེ་ནི་པ་ཕ་དང་མཉམ་དུ་དྲེལ་པར་ཕྱིན་ནས་བསགས་པ་ཞིག་རེད། སྐབས་དེར་བྲན་ཚེ་ལོ་13ལ་
མ་གཏོགས་སླེབས་མེད་པ་དང་ཚ་བ་རོང་གི་ས་ཁོངས་སུ་འགྲིམ་འགྲུལ་ཆ་རྐྱེན་ཤིན་ཏུ་ཞན་པས་འདི་གར་ཧ་ལམ་
ཕྱིའི་འཇིག་རྟེན་དང་ཁ་བྲལ་བ་དང་དྲེལ་པ་དང་མཉམ་དུ་ཕྱིན་ན་མ་གཏོགས་ཕྱི་ཕྱོགས་དང་ཉོ་ཚོང་བྱེད་ཐུབ་ཀྱི་
མེད། བྲན་ཚེས་ང་ཚོར་དྲེལ་པར་ཕྱིན་པ་ནི་ཉེན་མཆོང་བྱེད་པ་ལྟར་ཡིན་པ་དང་སྲོག་ཉེན་ཧ་ཅང་ཆེན་པོ་ཡོད་
ཅེས་བཤད་བྱུང༌། །
ཐེངས་ཤིག་བྲན་ཚེ་དྲེལ་པར་འགྲོ་སྐབས་གནམ་གཤིས་ངན་པ་བསྟན་ནས་གློ་བུར་དུ་འདམ་རྡོ་ཆུ་རུད་
རྒྱུག་སྟེ་མདུན་དུ་འགྲོ་བའི་འགྲོ་ལམ་ཆད། བྲན་ཚེ་ཁོང་ཚོས་དེ་གར་གུར་ཕུབ་སྟེ་ཞག་སྡོད་བྱེད་དགོས་བྱུང་བ་
དང་ཉིན་ཤས་སོང་ཡང་ཆར་པ་སྔར་བཞིན་བབས་སྟབས་བྲན་ཚེ་ཁོང་ཚོས་ཁྱེར་བའི་ལམ་རྒྱུགས་ཀྱང་རྫོགས་ལ་ཉེ་
བས་མཉམ་དུ་འགྲོ་མཁན་ཞིག་གིས་མདུན་དུ་ལམ་འཚོལ་བར་ཕྱིན་པས་རི་སྟེང་ནས་ལྷུང་བའི་རྡོ་ཐེབས་ཏེ་ཁོང་
ཚོ་དང་ཁ་བྲལ། ཐེངས་དེའི་གནས་ཚུལ་དེ་བྲན་ཚེ་ནམ་ཡང་མི་བརྗེད་པར “ འཚོ་བ་དེ་རིགས་ངེས་པར་དུ་
བསྒྱུར་རྒྱུའི” སེམས་ཐག་བཅད། དྲེལ་པར་འགྲོ་བའི་ཉིན་མོ་དཀའ་ཚེགས་ཆེན་པོ་ཡོད་རུང་བྲན་ཚེས་ཁོང་དང་
མཉམ་དུ་སྐྱོད་པའི་ཁལ་མར་བརྩེ་བ་ཟབ་མོ་འཆང་གི་ཡོད། དྲེལ་པར་མ་འགྲོ་གོང་དུ་ཁོང་གིས་ངེས་པར་དུ་རྟ་
རའི་ནང་བསྐྱོད་ནས་རྟ་ལ་ཆག་ཡག་པོ་སྟེར་བ་དང་རྟ་ལ་སྐད་ཆ་ཚིག་རེ་ཟུང་ཤོད་ཀྱི་ཡོད། སྐྱོད་ཡུལ་དུ་སླེབས་
རྗེས་ཀྱི་བྱ་བ་དང་པོ་ནི་རྟ་ལ་ཆག་སྟེར་རྒྱུ་དེ་ཡིན་པ་དང་ཁོང་གིས་“ རྟ་ནི་ང་ཚོའི་དྲེལ་པའི་སྲོག་རྩ་དང་ང་ཚོ་ལམ་
བར་གྱི་གྲོགས་པོ་ཡག་ཤོས་རེད་ཅེས” ཤོད་བྱུང༌། ཇ་རྟ་གནའ་ལམ་དེ་སྔའི་ཚོང་དོན་གྱི་གནས་བབ་གལ་ཆེན་
རིམ་བཞིན་ཡལ་བ་དང་འོན་ཏེ་ཇ་རྟ་གནའ་ལམ་ཐོག་གི་ལྟ་ན་སྡུག་པའི་རང་བྱུང་མཛེས་ལྗོངས་དང་དཔོག་
དཀའ་བའི་མི་རིགས་རིག་གནས་ལ་མི་ཚང་མས་ཡིད་སྨོན་ཆེན་པོ་བྱེད་ཀྱི་ཡོད། ད་ཕན་ལོ་ཤས་རིང་མི་རྣམས་
ཀྱིས་ཇ་རྟ་གནའ་ལམ་ཐོག་གི་རྟ་ཟམ་གལ་ཆེན་ཞིག་ཡིན་པའི་ཚ་བ་རོང་ཤང་ལ་དོ་ཁུར་བྱེད་མཁན་ཇེ་ཆེར་སོང་
ནས་ཡུལ་སྐོར་བ་མང་པོ་ཞིག་གིས་འདི་གར་དེ་སྔའི“དྲེལ་པ”འཚོལ་བར་ཡོང་གི་ཡོད། རྫ་ཡུལ་དུ་དྲེལ་པའི་ལོ་
173



རྒྱུས་རྦད་དེ་མཇུག་བསྒྲིལ་མེད་པར་གཞུང་ལམ་མེད་པའི་གྲོང་པ་ཁག་གཅིག་ལ་རྟ་སྔ་བཞིན་འགྲིམ་འགྲུལ་ལག་ཆ་
གཙོ་བོ་ཡིན་པ་དང་ཡུལ་ལྗོངས་ལྟ་ན་སྡུག་པའི་ཁུལ་དུ་ཡུལ་སྐོར་བས་ས་གནས་དེ་གའི་རྟ་གླས་ནས་དངོས་རྫས་
འདྲེན་གྱི་ཡོད།
བོད་ཀྱི་རྟ།
བོད་ཀྱི་རྟ། ས་མཐོའི་རྟ་དང་བོད་རྟ་ཡང་བརྗོད་ཀྱི་ཡོད། ཀྲུང་གོའི་བོད་ཀྱི་ཤར་རྒྱུད་ཀྱི་ཆབ་མདོ་དང་
ནག་ཆུ་དང་ལྷོ་རྒྱུད་ཀྱི་གཞིས་རྩེ། མཚོ་སྔོན་གྱི་ཡུལ་ཤུལ་དང་མགོ་ལོག སི་ཁྲོན་གྱི་དཀར་མཛེས། ཡུན་ནན་གྱི་
རྒྱལ་ཐང་སོགས་མཚོ་བོད་ས་མཐོར་ཡོད། གཟུགས་གཞི་ཐང་བ་དང་། ལུས་བོངས་ཆེན་པོ་མེད་པ། སྣ་མིག་ཆེ་
བ། སྐེ་ཕྲ་བ་བཅས་ཡོད། རྟ་ཟེ་ཐུང་བ་དང༌། བྲང་ཞེང་ཆེ་བ། སུག་ལག་བཞི་ཤུགས་དང་ལྡན་པ། རྟའི་རྨིག་
པ་མཁྲེགས་པ། རྟའི་སྤུ་མདོག་རག་པ་དང༌། ཁམ་པ། དཀར་པོ། ངང་པ། སྔོ་རྒྱ་སོགས་ཡོད། བོད་བྱང་ཐང་
གི་རྟའི་ལུས་ཕུང་ཆེ་ཙམ་དང་བོད་ལྷོའི་ཆུང་ཙམ་ཡོད། ཚང་མ་རྒྱ་མཚོའི་ངོས་ལས་མཐོ་ཚད་སྨི་5300 -
4000བར་དང་ཐ་ན་5000ཡན་ལ་བཀོལ་སྤྱོད་བྱེད་ཀྱི་ཡོད། རི་ལམ་དུ་བཞོན་པ་དང་ཁལ་བཀལ་སྐབས་གོམ་
སྟབས་བརྟན་ཞིང་བདེ་ལྕག་འཁྱུག་པ་དང་བོད་རིགས་ཀྱི་འགྲིམ་འགྲུལ་མ་ལག་ཆ་གཙོ་བོའི་གྲས་ཤིག་རེད། ་
ས་བཅད་བདུན་པ། ཚ་བ་རོང་སྨན་ཁུངས་དར་རྒྱས་དགོན་གྱི་དེ་སྔའི་བཅའ་ཡིག
འཛམ་གླིང་ཡངས་པའི་རྒྱལ་ཁམས་ན་སྤྱོད་པ་སྤྱི་དང༌། བྱེ་བྲག་མདོ་སྨད་ཁུལ་གྱི་ལྷ་རྗེ། མི་རྗེ། ལམ་
ཕྲེང་། ཟམ་སྲུངས་པ་སོགས། །
སྤྱིར་བཏང་དམིགས་བསལ། གསང་རྫོང་རྫོང་སྡོད་སེར་སྐྱ་སྦྲེལ་པོ་རིམ་འབྱོར། སྨར་ཁམས་འགོ་པ་དང་།
སྨན་ཞལ་གྱིས་མཚོན་སྐྱེ་བོ་མཆོག་དམན་བར་པ་མཐའ་དག་ལ་སྤྲིངས་པ། ཚད་མ་རྣམ་འགྲེལ་གྱི་ལམ་བཟང་
སྟོན་པའི་བཤེས་གཉེན་ལོ་ཙཱ་བ་ཆེན་པོ་བློ་ལྡན་ཤེས་རབ་དམ་པ་དེ་ཉིད་ཀྱི་བསྟི་གནས་དཔལ་གསང་ཕུའི་ཆོས་གྲྭ་
ཆེན་པོའི་ཡང་སྙིང་ར་བ་སྨད་པ་དང་ཟུང་དུ་འབྲེལ་བ་ཚྭ་བ་རོང་སྨན་ཁུངས་དར་རྒྱས་དགོན་འདི་ཉིད་ནས་རྒྱལ་
བའི་བསྟན་པ་སྤྱི་དང་བྱེ་བྲག་ཞྭ་སེར་ཅོད་པན་འཆང་བའི་རིང་ལུགས་དར་ཞིང་རྒྱས་པའི་ཐབས་དང་མཐའ་
དབུས་ཀྱི་སྐྱེ་འགྲོ་ཀུན་ལ་བདེ་སྐྱིད་འབྱུང་ཞིང་ཁྱད་པར་གཞུང་བསྟན་སྲིད་བདེ་ཐབས་སོགས་ལ་དམིགས་པའི་
དགོན་རང་གི་གཙུག་ལག་ཁང་རྟེན་བརྟེན་པར་བཅས་པའི་སྤྱན་སྔར་སྣང་གསལ་ཁོར་ཡུག་རྒྱུན་མི་ཆད་པར་སྤྲོ་
བའི་ཐེབས་དང་གཞན་ཡང་ཡི་དམ་ཀྱི་རྡོ་རྗེ། འཁོར་ལོ་བདེ་མཆོག ཀུན་རིག ཚེ་དཔག་མེད། སྒྲོལ་མ་དཀར་
སྔོན། སྤྱན་རས་གཟིགས་བཅས་ཀྱི་དབང་ཆོག་རང་རང་གི་བླ་མ་དམ་པའི་ཕྱག་བཞེས་ཉམས་མེད་རྡུལ་ཚོན་ལ་
བརྟེན་པ་བདག་འཇུག་དང་བཅས་དུས་ཚོད་དང་བསྟུན་རྒྱུན་ཚོགས་ལ་མཐུན་རྐྱེན་འཚོ་ཐེབས་སུ་དགོན་རྟེན་
རྙིང་ཁུངས་ཀྱི་གཏོང་ཐེབས་དང་མཆོད་རྒྱུན་དུ་བདག་འཛིན་བྱེད་མུས་རི་ཀླུང་བདག་ཐོབ་ད་ལྟ་ཕན་བཞིན་དང་
174



ལྷག་པར་དུ་དད་ལྡན་འགའ་ཞིག་ནས་རྒྱུ་སྦྱར་བའི་ཚོང་ཁེའི་ཐོག་ནས་གཏོང་དགོས་རིགས་ལ་རང་ཁལ་འདེད་
པའི་སྤྱི་འགྲོའི་ཚོང་པར་དོན་མེད་རྣམ་དཀར་ཐེབས་ལ་གནོད་པའི་ཀོ་གྲུ་ཟམ་ཁྲལ་དང་རྟ་དྲེའུ་ཁལ་མ་འགེལ་ཁལ་
ལ་སྒྲ་དང་ཚོང་ཁྲལ་འདི་གྲས་སྔར་རྒྱུན་སྲོལ་ལམ་གནས་བཞིན་ཅི་ཡིན་ལྟར་ལས། མི་འོས་པའི་ཁྲལ་རིགས་
གསར་འགེལ་འགྲོ་མཚམས་རིགས་བྱས་མི་ཆོག་ཅིང་མདོར་ན་ཡིག་གེ་འདིར་འཁོད་མིན་ལ་མ་བལྟོས་པའི་ཀེར་
ལེབ་རྒུར་གསུམ་ལ་བརྟེན་པའི་སྒྲུབ་ཆག་འཇགས་གསུམ་གང་ཅི་བཀའ་གཏན་ཁུངས་ཐུབ་རིམ་པའི་འབྲུ་དོན་ད་
ལྟ་ཕན་གནས་བཞིན་ལྟར་དང་བཅའ་ཡིག་དང་འབྲེལ་བའི་འདུལ་ཁྲིམས་ཚུལ་བཞིན་སྲུང་འཁུར་དཀོར་ས་དགེ་
ཁོངས་མཆོད་ཐེབས་ཀྱི་རྒྱུ་དངོས་ས་ཞིང་ཁང༌། མི་གྲངས་ཡོང་འབབ། རྩྭ་ཆུའི་ཟ་ཁུངས་སོགས་ཀྱང་སྔར་རྒྱུན་
བསྙོན་མེད་ལྟར་ལས་ཁྲིམས་འགལ་གསར་སྤྲོད་བྱས་མི་ཆོག་པ་སོགས་རྣམ་དཀར་མཐུན་ཕྱོགས་ཕན་འགྱུར་དུ་
གང་འགྲོ་དགོས་པ་བཅས་ཀྱི་རྒྱབ་གཉེར་གཞུང་གི་སྣེ་མོ་བས་བྱེད་པ་དང་ཚུལ་བཞིན་སྒྲུབ་པ་རྣམས་ལ་མཆོག་
གསུམ་སྲུང་མའི་བྱིན་མཐུས་བསྐུལ་ཏེ་འཕྲལ་ཡུན་དགེ་བའི་ཏིང་ངེ་འཛིན་གྱི་སྐྱབས་འཇུག་བགྱིད་པ་ཡིན་ཅེས་གོ་
བར་བྱ་བའི་ཡི་གེ་མགོ་ཟླའི་དཀར་ཕྱོགས་ཀྱི་གྲལ་ཚེས་8དགེ་བར་གྲུ་འཛིན་གཉིས་པའི་གཞལ་མེད་ཁང་ཆེན་མོ་ཕོ་
བྲང་པོ་ཏ་ལ་ནས་བྲིས།
བཀའ་གཏན་གཉིས་པ།
ཉི་འོད་འོག་ཏུ་འཁོད་པའི་སྐྱེ་རྒུ་སྤྱི་དང་བྱེ་བྲག་མདོ་སྨད་ཁུལ་གྱི་སའི་ཆར་འཁོད་པའི་སྨར་ཁམས་འགོ་བ་
དང༌། གསང་རྫོང་རྫོང་སྡོད་རིམ་འབྱོར་སྦྲེལ་པོ། སྨན་ཁུངས་གཞིས་སྡོད། རྒན་བཅུ་མི་དམངས། བྱ་བ་ཞི་
དྲག་གི་སྣེ་མོར་མངགས་སླེབས། སྤྱིར་བཏང་དམིགས་བསལ་མདོར་ན། སྤྱི་བོ་གནམ་གཏན་གྱི་སྐྱེ་འགྲོ་སེར་སྐྱ་
མཆོག་དམན་མཐའ་དག་ལ་སྤྲིངས་པ། ཚ་བ་རོང་སྨན་ཁུངས་འོག་ཚང་པའི་ཕ་ཨ་མགོན་ནས་གཟུངས་མི་མུས་
བརྒྱུད་བཅས་ནས་རྒྱལ་བའི་བསྟན་ལ་སྲི་ཞུ་དང་། རྗེ་གོང་མ་སྐུ་འཕྲེང་རིམ་པ་དང་ངོས་བཅས་ལ་དད་གུས་ཆེ་
ཞིང་རྣམ་དཀར་སྤྱི་དང་ལྷག་དུ་གསང་ནེའུ་ཐོག་གི་གཙུག་ལག་ཁང་ལ་སྔ་ཕྱིར་ཞིག་གསོས། རྟེན་བརྟེན་པ་ཆོས་
བསྲུང་སོགས་ལ་མཆོད་པའི་སྲི་ཞུ་དང་། དགེ་འདུན་ལ་མང་འགྱེད་ཀྱི་བསྙེན་བཀུར་སོགས་མཆོད་ཡོན་གྱིས་
འདུག་ཅིང་ཕྱིས་བུ་སྤུན་གསུམ་ལ་ཕ་སྐལ་བཟང་ནས་འཕྲལ་ཕུགས་དགེ་སེམས་ཀྱི་བསམ་པ་ཆེར་བསྐྱེད་བྱས་ནས་
བུ་སྤུན་གསུམ་སོ་སོར་ནང་གི་རྒྱུ་དངོས་རྟ་ནོར། ཕྱིའི་ས་རིགས་སོགས་སྔར་ཁྲི་གང་ཡོད་ཀྱང་རྒྱུ་དངོས་ས་ཞིང་གི་
རྗེས་འབྲངས་ཁག་གསུམ་བགོས་བྱས་ནས་འོག་ཚང་ནས་ཆ་གཉིས་དང་བཀྲ་ཤིས་ཚེ་བརྟན་ནས་ཆ་གཅིག་བཅས་
སྒྲུབ་དགོས་བྱས་པའི་ད་ལྟ་ཕན་སྙོན་མེད་གནས་བཞིན་དེ་ལྟར་ལ་འདི་ལོ་ཡང་ལྷག་བསམ་རྨད་དུ་བྱུང་བའི་སྒོ་
ནས་གསང་ནེའུ་ཐོག་གི་ཚོགས་གདན་འཐུམ་རྣམས་གསར་བརྗེས་བགྱིས་འདུག་པ་བཅས། སླར་ཡང་བཀྲ་ཤིས་
ཚེ་བརྟན་ལ་ཕ་སྐལ་བཟང་ནས་འགོས་པའི་སྔར་ཁུངས་དང་གསར་ཉོས་ད་ལྟ་ཕན་འཛིན་བཞིན་བདག་པའི་ས་
ཞིང་ཁང་པ། རྩྭ་ཆུ་ཤིང་གསུམ། རྒྱུ་དངོས། རྟ་ནོར་ཕྱུགས་སོགས་གསུམ་བགོས་ཀྱི་རང་ཆར་སྔར་འཁྲིའི་ཁྲལ་
རིགས་གསུམ་ཟུར་དེབ་འཁོད་རྣམས་ཞྭ་ཆག་མེད་པ་སྒྲུབ་རྗེས་དེ་ལས་སྤྲོས་པའི་མི་ཆ་རྒྱུ་དངོས་ས་ཞིང་རྟ་ནོར་
175



སོགས་ལ་གནས་དུས་ལ་རྟེན་པའི་རྐང་འགྲོ་ལག་འདོན་གྱི་ཁྲལ་རིགས་གསར་འགེལ། ཁ་རྩྭར་བཀག་པ། ས་
ཞིང་ཁང་། ཕུ་མདའི་རྩྭ་ཆུ་ཤིང་གསུམ་རྟ་དྲེའུ་ནོར་སོགས་སྔར་ཁུངས་འཛིན་དབང་བདག་ཐོབ་ལ་ཕྱི་ནང་སེར་སྐྱ་
མཆོག་དམན་སུ་ཐད་ནས་ཧམ་རྩོད་འཕྲོག་ཁྱེར། ང་བདག་གཞན་རྩོད། སྟོད་སྨད་བར་གསུམ་ལ་ཚང་འགྲུལ་
བཀག་འགོག ཟམ་ཁྲལ་འགེལ་བཀོད་སོགས་སྙད་གཙེར་རིགས་བྱས་ཆོག་རྒྱུ་མིན་པས། ཡང་ཏིག་གོང་དུ་ཚིག་
གསལ་འཁོད་མིན་ལ་མ་བལྟོས་པའི་སྒྲུབ་ཆག་འཇགས་གསུམ་གང་ཅི་དེབ་གཏན་ཡིག་རིགས་ཁུངས་ཐུབ་དང་
འབྲེལ་དོན་ད་ལྟ་ཕན་གནས་བཞིན་བབས་མཚུངས་ཅི་ཡིན་ལྟར་བཀྲ་ཤིས་ཚེ་བརྟན་མི་མུས་བརྒྱུད་བཅས་ལ་ཇི་
སྲིད་ རྒྱལ་བསྟན་ནམ་གནས་བར་འཇགས་གནས་དགོས་པའི་རྒྱབ་བསྣོན་གྱི་ཐམ་ཀ་སྦྱིན་པ་ཡིན་པས་ཁྱེད་གོང་
འཁོད་ཕྱི་ནང་དྲག་ཞན་སུ་ཐད་ནས་གནོད་འགལ་ལོག་པར་འགྲོ་བ་བྱས་ན་མི་འཐུས་པས་ཕན་ཆར་གང་འགྲོ་
ངེས་པའི་བླང་དོར་ཚུལ་བཞིན་ཡོང་བ་གྱིས། །
ཤིང་སྟག་ཟླ8ཚེས་བཟང་པོར་ཕོ་བྲང་པོ་ཏ་ལ་ནས་བྲིས། །
དེ་སྔོན་ཚ་བ་རོང་དར་རྒྱས་དགོན་གྱི་བཅའ་ཡིག
ཨོཾ་སྭ་སྟི། བདེ་ལེགས་སུ་གྱུར་ཅིག །
བདེ་ཆེན་ཆོས་སྐུའི་དབྱིངས་ལས་མ་གཡོས་ཀྱང་། སྣ་ཚོགས་གཟུགས་སྐུའི་རྣམ་འཕྲུལ་གྲངས་ཡས་ཀྱིས།
མཁའ་མཉམ་འགྲོ་བའི་རྟག་པར་སྐྱོང་མཛད་པའི། དངོས་བརྒྱུད་བླ་མ་ལྷ་ལ་སྙིང་ནས་འདུད། མཚན་དཔེ་
གསལ་རྫོགས་སྐུ་ཡི་དཀྱིལ་འཁོར་ལས། མཁྱེན་བརྩེ་ནུས་པའི་འོད་སྣང་སྤྲོས་པ་ཡིས། གྲངས་མེད་གདུལ་བྱའི་
པད་ཚལ་རྒྱས་མཛད་པའི། ཐུབ་དབང་ཉི་མའི་མགོན་ལ་ཕྱག་འཚལ་ལོ། ། བཀའ་གདམས་བསྟན་པའི་སྲོལ་
འབྱེད་ཨ་ཏི་ཤ འཇིག་རྟེན་མིག་གཅིག་རྔོག་ལོ་ཁུ་དབོན་ཞབས། ཡོངས་རྫོགས་བསྟན་པའི་མངའ་བདག་ས་སྐྱ་
པ། བསྟན་འཛིན་བརྒྱུད་པར་བཅས་པས་དགེ་ལེགས་སྩོལ། བདེ་ལྡན་བིཌཱུར་སྣང་བའི་ཞིང་མཆོག་དངོས།
བདེ་གཤེགས་བསྟན་པའི་བང་མཛོད་ཆོས་གྲྭ་ཆེ། བདེ་ཆེན་དཔལ་ལྡན་དར་རྒྱས་གླིང་མཆོག་གི། བདེ་སྐྱིད་
འབྱུང་གནས་བཅའ་ཡིག་བསམ་འགྲུབ་སྤེལ། རྩ་གསུམ་བསླུ་བ་མེད་པའི་ཐུགས་རྗེ་དང་། ཁྱད་པར་གུར་ཞལ་
བསེ་ཁྲབ་གཙོ་འཁོར་གྱིས། སྲིད་ཞིའི་ཕུན་ཚོགས་ཀུན་གྱིས་རབ་བསྔགས་པའི། འདུས་སྡེ་ཡར་ཟླ་ལྟར་རྒྱས་
དངོས་གྲུབ་སྩོལ། ཞེས་ཚིགས་སུ་བཅད་པའི་མཆོད་པར་བརྗོད་པས་ལམ་ཡངས་པར་བྱས་ཏེ་དེ་ཡང་ཇི་སྐད་དུ།
འགྲོ་ལ་ཕན་བདེའི་སྒོ་གཅིག་ཐུབ་པའི་བསྟན། དྲི་མེད་རབ་ཏུ་རྒྱས་ཤིང་བསྟན་པ་དང་། དེ་འཛིན་སྐྱེས་བུའི་སྐུ་
ཚེ་མཛད་འཛིན་སོགས་ཡར་ཟླ་དབྱར་གྱི་མཚོ་ལྟར་རྒྱས་གྱུར་ཅིག ཅེས་གསུངས་པ་ལྟར་མ་གྱུར་སྐྱེ་དགུ་མཐའ་
དག་ལ་མངོན་མཐོ་ལྷ་མིའི་བདེ་སྐྱིད་དང༌། ངེས་ལེགས་ཐར་པ་དང་ཐམས་ཅད་མཁྱེན་པའི་གོ་འཕང་སོགས་
གནས་སྐབས་མཐར་ཐུག་གི་ཕན་བདེའི་སྣང་བ་དམ་པ་ཡུན་དུ་སྤྲོ་བའི་སྒོ་གཅིག་པུར་གྱུར་པ། རྒྱལ་བསྟན་རིན་
པོ་ཆེ་སྤྱི་དང་བྱེ་བྲག་རྣམས་དར་ཞིང་རྒྱས་ལ་ཡུན་རིང་དུ་གནས་པ་དེ་འཛིན་གྱི་སྐྱེས་ཆེན་དམ་པ་རིགས་སུ་མ་ཆད་
176



པ་ས་གང་ན་སུ་བཞུགས་རྣམས་དང་ལྷག་པར། རྒྱལ་དབང་ཐམས་ཅད་མཁྱེན་གཟིགས་ཆེན་པོ་ཡབ་སྲས་མཆོད་
ཡོན་ཉི་ཟླ་ཟུང་འབྲེལ་མཆོག་དང་མཚན་མཆོག་གསུམ་ལྡན་རྗེ་བཙུན་ས་སྐྱ་པ་ཆེན་པོ་ཡབ་སྲས་སློབ་རྒྱུད་དང་
བཅས་པ་ཞབས་པད་འགྱུར་མེད་རྡོ་རྗེའི་ཁམས་སུ་བརྟན་ཅིང་གསང་བ་གསུམ་གྱི་མཛད་འཕྲིན་མཐའ་དག་སྲིད་
རྩེར་རྒྱས་པ། དགེ་འདུན་གྱི་སྡེ་རྣམས་ཐུགས་མཐུན་ཁྲིམས་གཙང་འཁོར་ལོ་གསུམ་གྱི་མཛད་བཟང་རྣམས་
བསྟན་འགྲོའི་ཕན་བདེར་སྨིན་པ་དེ་དག་གི་བྱིན་མཐུར་བརྟེན་ཡངས་པའི་རྒྱལ་ཁམས་ཀུན་ཏུ་སད་སེར་བཙའ་
ཐན་ནད་མུག་འཁྲུག་རྩོད་སོགས་སྙིགས་མའི་མྱོང་བྱང་ངན་པ་རྣམས་ལྷག་མེད་དུ་ཞི་ནས་བདེ་སྐྱིད་རྫོགས་ལྡན་
གསར་པའི་དཔལ་ལ་ལོངས་སྤྱད་དེ་རྣམ་གྲོལ་སྐུ་བཞིའི་གོང་འཕངས་མྱུར་དུ་ཐོབ་པ་སོགས་སྒོ་དུ་མའི་ཆེད་དུ་
དམིགས་ཚ་བ་ཀ་བཅུ་དཔལ་ལྡན་ཟླ་བ་དང་བསྟན་པའི་སྦྱིན་བདག་ཚ་རོང་ལྡིང་དཔོན་ཨ་མགོན་ཟུང་འབྲེལ་ནས་
སྔར་སོར་རབ་བྱུང་བཅུ་གཉིས་པའི་ནང་ཕར་བ་ཞེས་པ་ལྕགས་མོ་གླང་གི་ལོ་ཐུབ་བསྟན་དར་རྒྱས་གླིང་གི་ཀུན་
དགའ་ར་བ་གསར་བཞེངས་ཀྱིས་དགེ་འདུན་བཅུ་ཕྲག་སྐོར་ལ་སྲིད་ཞུའི་བསྙེན་བཀུར་གང་དགོས་ནར་མར་ཞུས་
ཏེ་སྒྲིག་ལམ་སྐོར་གྱི་བཅའ་ཡིག་ཧྲག་བསྡུས་བཀོད་པ་ནས་བཟུང་ད་ལྟའི་བར་དགེ་འདུན་འཕེལ་རྒྱས་བཤད་སྒྲུབ་
ཀྱི་ཉམས་བཞེས་སོགས་ལུགས་ཟུང་གི་མཛད་བཟང་མཐའ་དག་གོང་འཕེལ་དུ་རྒྱས་བཞིན་པར་ཡོད་པ་འདི་
བཞིན་སླར་ཡང་ཇི་སྲིད་ཉི་ཟླའི་བགྲོད་པ་ནམ་གནས་ཀྱི་བར་གོང་ནས་གོང་འཕེལ་དུ་འབྱུང་བའི་ཕྱིར་དགེ་བྱེད་
ཅེས་པ་ཆུ་ཕོ་སྟག་གི་ལོ་ཟླ་ཚེས་བཟང་པོ་ལ་ཆོས་གྲྭ་ཆེན་པོ་འདི་ཉིད་ཐོག་མར་གསར་ཞུགས་ཀྱི་བྱེད་སྒོ་ནས་བཟུང་
དམ་ཆོས་འདུལ་བའི་དགོངས་པ་གཙོ་བོར་གྱུར་པའི་མདོ་སྔགས་ཀྱི་བླང་དོར་གང་སྤྱི་ཕྱིན་ཅི་མ་ལོག་པར་ཉམས་
བཞེས་མཛད་དགོས་ཀྱི་བཅའ་ཁྲིམས་རིམ་པར་བཀོད་པ་ལ། །
དང་པོར་བཙུན་གསར་ཞུགས་སྒོའི་ཐད་མ་དགོན་སྐྱིད་ཤོངས་རྭ་སྨད་གྲྭ་ཚང་དུ་སྔར་ལམ་བྱེད་སྒོ་ཆེ་ཕྲ་དེ་
གའི་བཅའ་ཡིག་ནང་གསལ་ལྟར་དང་དགོན་འདིར་ཚོགས་ཡོངས་ལ་མང་ཇ་ལེགས་པ་གཅིག སྤྱི་འབུལ་ཁ་
བསོད་ལེགས་པ། དངུལ་ཞེ་ལྔ། བླ་མར་བསྔོ་རྟེན་ཁ་བསོད་ལེགས་པ། དངུལ་ཞོ་གསུམ། སྣེ་ཞག་འགྲོ་ཁུངས་
རྟེན་གཙོ་བསྟན་པའི་བདག་པོ་ཐུབ་པའི་དབང་པོའི་སྣང་བརྙན་དང་། ཆོས་སྐྱོང་གི་སྐུ་བརྙན། དབུ་ཆོས་
གཉིས། སྤྱི་པ་གཉིས། བུད་པ་གཉིས། ཇ་མ་ཚོགས་སུ་དཔེ་ཆ་རྒྱུགས་འབུལ་ཡོད་རིགས་བཅས་ལ་ལྔ་བཏགས་
རེ་འབུལ། གསར་ཞུགས་བྱེད་སྒོ་གྲུབ་ནས་ཟླ་གཅིག་ཚུན་ལ་ཚེས་དང་གཟའ་སྐར་ལེགས་འཛོམས་ཤིག་ལ་རབ་
བྱུང་གི་རྟགས་ཆ་ལུགས་རྣམ་དག་འདུ་བགྱིས་ཏེ་བླ་མའི་མཇལ་ཕག གཙུག་ཕུད་འབུལ་བ་ཆོས་མིང་ཞུ་བ་བར་
མ་རབ་བྱུང་སྒྲུབ་ཏེ་ཚོགས་བཞུགས་དགོན་པ་དང་ཉམས་ལེན་གྱི་གཙོ་བོ་དེ་ཡང་སོ་སོར་ཐར་པའི་མདོ་ལས། ཇི་
ལྟར་བུམ་པ་བཟང་པོ་རིན་ཆེན་སྣོད། དེ་བཞིན་ཚུལ་ཁྲིམས་ཆོས་རྣམས་སྐྱེད་པའི་གཞི། ཞེས་དང་དཔལ་ལྡན་
ཟླ་བ་གྲགས་པའི་གསུངས་ལས། སོ་སོ་སྐྱེ་བོ་རྣམས་དང་གསུང་སྐྱེས་དང་རང་བྱང་ཆུབ་ལ་བདག་ཉིད་ངེས་
རྣམས་དང་། རྒྱལ་སྲས་རྣམས་ཀྱི་ངེས་པར་ལེགས་པ་དང་། མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད།
ཞེས་སོགས་རྒྱ་ཆེར་གསུངས་པ་ལྟར་ལུང་རྟོགས་ཀྱི་ཡོན་ཏན་ཐམས་ཅད་སྐྱེད་པའི་གཞི་མའམ་མངོན་མཐོ་ལྷ་མིའི་
177



བདེ་འབྲས་དང་ངེས་ལེགས་བླ་ན་མེད་པའི་བྱང་ཆུབ་མངོན་དུ་བྱེད་པའི་རྒྱུ་མཆོག་ཚུལ་ཁྲིམས་རྣམ་པར་དག་པ་
ལ་རག་ལས་པའི་བརྗོད་དོན་ཐུགས་ལ་བཅངས་ཏེ་འདིར་བཞུགས་བྱུང་དང་འབྱུང་འགྱུར་གྱི་ཚང་མས་བླ་མེད་
བྱང་ཆུབ་དོན་གཉེར་གྱི་ངེས་འབྱུང་བསམ་པས་ཀུན་ནས་བསླངས་ཏེ་རང་ལོ་བརྒྱད་ཐོག་ནས་དགེ་ཚུལ་ཉི་ཤུ་ནས་
བསྙེན་རྫོགས་ཀྱི་སྡོམ་པ་དང་ཡང་དག་པས་རང་རྒྱུད་ཕྱུག་པར་བྱས་ཏེ་དེ་ཡང་འདུལ་བ་ལུང་གཞི་ལས། གང་
ཞིག་སྲོག་གཅོད་གཞན་གྱི་ནོར་འཕྲོག་པ། མི་ཚངས་སྤྱོད་རྫུན་བཅོས་པའི་ཆང་ལ་སོགས། གར་སོགས་འཕྲེང་
སོགས་མལ་སྟན་ཆེ་མཐོ་དང་། ཕྱི་དྲོའི་ཁ་ཟས་གསེར་དངུལ་ལེན་སོགས་སྤངས། ཞེས་དང་། སོ་སོར་ཐར་པའི་
མདོ་ལས་ཡང་། མི་ཚངས་སྤྱོད་དང་དངོས་པོ་རྐུ། མི་ནི་བསད་པར་མི་བྱ་བ། བརྫུན་དུ་སྨྲ་དང་བཅས་པ་ཡི།
ཆོས་བཞི་འདིར་ནི་གསུངས་པ་བཞིན། ཞེས་སོགས་གསུངས་པ་ལྟར་དགེ་ཚུལ་གྱི་སྤང་བྱ་རྩ་བ་བཞི་རགས་
གཏོགས་བཅུ། དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་སོགས་བཅས་པ་དང་རང་བཞིན་གྱི་ཁ་ན་མ་ཐོ་
བའི་ཉེས་ལྟུང་སྐྱེད་པའི་རྒྱུའི་གཙོ་བོ་མི་ཤེས་མ་གུས་བག་མེད་ཉོན་མོངས་མང་བ་སྟེ་ལྟུང་བ་འབྱུང་བའི་རྒྱུ་བཞི་
སོགས་ལ་བག་ཡོད་དྲན་ཤེས་བསྟེན་པའི་སྒོ་ནས་འཆལ་ཚུལ་གྱི་དྲི་མས་མ་སྦགས་པ་ཅིས་ནས་དགོས་པ་དང་མ་
ངེས་པའི་སྟོན་པ་དང་དང་བསྟན་པ་ཁྱད་བསད་བསམ་བཞིན་ལས་ངན་བསོགས་མི་རེ་གཉིས་ནས་གཙོ་བོར་
འཆབས་སེམས་སྐད་ཅིག་མ་དང་ལྡན་པས་རྩ་བ་བཞི་དང་འགལ་ཚེ་བཅབས་སེམས་དུས་རིང་ཐུང་ལ་གཞིགས་
པའི་ལུས་སྟེངས་སུ་ཁྲིམས་གཅོད་ཤག་ཆས་དངོས་རིགས་སྤྱི་རྫས་སུ་ཧབ་བཞེས་དེ་མཚུངས་ཕམ་པ་ཆབས་བཅས་
བྱུང་ན་རྫ་བུམ་ཆག་པ་དང་ཤིང་ཏ་ལའི་མགོ་བཅད་པ་བཞིན་སླར་གསོར་མི་རུང་བ་དམ་ཆོས་འདུལ་བའི་དགོངས་
པ་ལྟར་གནྟི་ཤོག་ཐོད་ཀྱིས་གནས་དབྱུངས་ཕྱིས་ཁེབས་པ་གཏོང་ངེས་སུ་ ཐག་བཅད། ལྷག་ཏུ་མདོ་སྡེ་དྲན་པ་
ཉེར་བཞག་ལས། ཆང་ལ་བརྟེན་པའི་མི་དག་ནི། ཆོས་རྣམས་ཀུན་གྱི་སྟ་གྲི་ཡིན། ངོ་ཚ་མེད་པར་བྱེད་པའི་
མཆོག སྤོང་བ་དག་ཏུ་ཉེ་བར་གནས། བློ་ནི་ཤིན་ཏུ་རྨོངས་བསྐྱེད་ཅིང་། འཇིག་རྟེན་ལྷ་མི་རྣམས་འཇིག་བྱེད།
ཐར་པའི་ཆོས་ལ་མེ་ལྟ་བུར། སྲེག་བྱེད་ཉིད་ནི་ཆང་ཡིན་ནོ། །ཞེས་དང་ཆང་འཐུང་བ་ལ་རྟག་ཏུ་ནི་ཉེས་
དམིགས་སུམ་ཅུ་རྩ་གཉིས་ཡོད། དེ་བས་ཉེས་དམིགས་ཤེས་པ་གང་། དེ་ཡིས་ཆང་ནི་རྟག་ཏུ་སྤངས། ཞེས་དང་
དགེ་སྡིག་རྣམ་པར་འབྱེད་པའི་མདོ་ལས་ཀྱང་། ཚེ་འདི་ལ་ཆང་ཞིང་མྱོས་པ་ནི། ཟངས་ཁུ་འཐུང་བའི་དམྱལ་
བར་ལྷུང་ངོ༌། །ཞེས་དང་སེང་གེས་ཞུས་པའི་མདོ་ལས་ཀྱང་། གཞན་ལ་ཆང་སྦྱིན་ན་སྐྱེ་བ་ལྔ་བརྒྱར་ལག་སྡུམ་དུ་
སྐྱེའོ། །ཞེས་དང་ལང་ཀར་གཤེགས་པའི་མདོ་ལས་ཀྱང་། རི་ལྟར་འདོད་ཆགས་ཐར་པ་ལ། བར་ཆད་བྱེད་པར་
འགྱུར་བ་བཞིན། དེ་ལྟར་ཤ་དང་ཆང་ལ་སོགས། བར་ཆད་བྱེད་པར་འགྱུར་བའོ། །ཞེས་སོགས་རྒྱ་ཆེར་
གསུངས་པ་ལྟར་ཆང་འདི་བཞིན་སྐྱ་སེར་སུ་ལ་ཡང་སྐྱོན་ཐམས་ཅད་བསྐྱེད་པའི་རྩ་བ་ཡོན་ཏན་ཐམས་ཅད་
འཇོམས་པའི་ཐོ་བ་ལྟ་བུའི་ཉེས་དམིགས་ཤིན་ཏུ་ལྕི་བ་དང་ཐ་མ་ཁ་འདི་ཡང་རྒྱུ་བདུད་ཀྱིས་སྨོན་ལམ་བཏབ་པའི་
དུག་ཤིང་གི་ལོ་མར་སོང་གཤིས་འདི་ཉིད་བསྲེག་པའི་དྲི་མ་དང་དུ་བས་དཀར་ཕྱོགས་སྐྱོང་བའི་སྲུང་བའི་གྲོང་ཁྱེར་
སྟོངས་པ་དང༌། རང་གི་ལུས་ལ་དྲི་ངན་གྱིས་སྦགས་ཤིང་དུ་དྲེག་གིས་རྩ་སྒོ་རྣམས་བཀག་པས་མདོ་སྔགས་ཀྱི་
178



ཉམས་ལེན་ལ་འབད་ཀྱང་ས་ལམ་གྱི་ཡོན་ཏན་ཉམས་རྟོགས་བཟང་པོ་རྣམས་སྐྱེ་དཀའ་བའི་གནས་ཡིན་པས་ན་
བསྲུང་སྡོམ་ཚུལ་བཞིན་དགོས་པ་དང་ཅི་སྟེ་སྐྱོན་ཡོན་ལ་བསམ་གཞིགས་མེད་པ་འགའ་ཞིག་ནས་དངོས་ལྐོག་གང་
ས་ནས་ལོངས་སྤྱད་ན་ཡང་མཐོང་ཐོས་དོགས་གསུམ་བྱུང་ཕྱིན་ལུགས་གཉིས་ཁྲིམས་ཀྱི་ཉེས་པ་ཡན་སོང་མེད་པ་
མིག་བལྟོས་ལ་ཕན་པ་སྐབས་སྦྱར་གཏོང་ངེས་དང་དེ་མཚུངས་སྤྱི་དང་བྱེ་བྲག་གི་བསྟན་པའི་སྨ་འབེབས་གྲྭ་པ་གྲྭ་
ཚང་གི་ཞབས་འདྲེན་ཁྱིམ་པ་བསུན་འབྱིན་གྱི་ལས་སོགས་བསམ་སྦྱོར་ངན་པ་མཐའ་དག་སྤངས་ཏེ་སྒོ་གསུམ་གྱིས་
ལས་ལམ་སྐལ་ལྡན་དྭངས་བ་འདྲེན་པའི་མིག་རྒྱན་འབྱོར་ལྡན་བསོད་ནམས་གསོག་པའི་ཞིང་ས། རང་གཞན་
ཚོགས་གཉིས་རྫོགས་པའི་རྒྱུར་འགྲོ་བ་ཅི་ནས་དགོས་པ་གལ་ཆེ། རང་བྱུང་གསོ་སྦྱོང་གཞི་དང་ནི། དགག་སྦྱོར་
དབྱར་དང་ཞེས་སོགས་གསུངས་པ་ལྟར་གསོ་སྦྱོང་དབྱར་གནས་དགག་སྦྱོར་ཏེ་བསླབས་པ་ཡོངས་སྦྱོང་ནི་གཞི་
གསུམ་གྱི་ཕྱག་ལེན་ནང་ཅི་འདི་ལོ་གསར་འཛུགས་ཀྱི་སྤངས་བྱང་རྣམས་དམ་ཆོས་འདུལ་བའི་དགོངས་དོན་
བཞིན་ཕྱིན་ཅི་མ་ལོག་པར་ཉམས་བཞེས་མཛད་དགོས་པ་དང་བཤད་སྒྲུབ་མཛད་བཟང་གི་གཞི་མ་ཆོས་ཀློག་འདི་
བཞིན་སྒྲ་དག་གསལ་གསུམ་དགོས་པ་ཀུན་ལ་སློབ་སྦྱོང་མཐར་ཕྱིན་ཐོག་བླ་མ་དགེ་བསྐོས་ལྷན་འཛོམས་སར་
བརྒྱད་སྟོང་ཀློག་ཁག་པ་ཡས་མས་བར་གསུམ་ནས་པར་ཤོག་ཚང་མ་བཅུ་རེ་སྤོས་སོར་ལྔ་ཡོད་མེ་སྦར་མ་ཟད་གོང་
དུ་ཀློག་འདོན་གྲུབ་པ་དགོས་རྒྱུའི་ཆོས་རྒྱུགས་འབུལ་དགོས། རྒྱུན་གྱི་ཚོགས་འདོན་སྐྱབས་འགྲོ་སེམས་བསྐྱེད།
ཐུབ་བསྟོད་རིམ་པ། གནས་བརྟན་བསྟོད་གསོལ། རྒྱན་དྲུག་མཆོག་གཉིས་ཀྱི་བསྟོད་པ། ཇོ་བསྟོད། ལོ་བསྟོད།
གོང་མ་ལྔ་བསྟོད་སོགས་ལམ་འབྲས་བྱ་རྒྱུད་ཀྱི་བསྟོད་པ། སྐྱབས་མགོན་ཡབ་སྲས་ཀྱིས་དབུས། ས་སྐྱའི་སྐྱེས་
ཆེན་དམ་པ་རྣམས་ཀྱི་ཞབས་བརྟན་གསོལ་འདེབས། འཇམ་དཔལ་མཚན་བརྗོད། དགེ་སློང་ཕའི་སོ་ཐར་གྱི་
མདོ། ལམ་འབྲས་ཕྱག་མཆོད། གསོལ་འདེབས་བསྔོ་སྨོན་དང་བཅས་པ་ཚེ་གཟུངས། རྣམ་རྒྱལ་མའི་བསྟོད་
གཟུངས་གསོལ་འདེབས་དང་བཅས་པ་རི་ཁྲོད་ལོ་གྱོན་མའི་བསྟོད་གཟུངས་གསོལ་འདེབས་དང་བཅས་པ།
གདུགས་དཀར་མཆོག་གྲུབ་མ། ཤེར་སྙིང་། སྒྲོལ་མ་གསོལ་འདེབས་དང་བཅའ་པ། ལྟུང་གཤགས། བཟང་
སྤྱོད། བྱམས་སྨོན། སྤྱོད་འཇུག བདེ་བ་ཅན་དང་མངོན་དགའི་སྨོན་ལམ། བསམ་པ་མྱུར་འགྲུབ་མ། འགྲོ་ལ་
བདེ་སྐྱིད་འབྱུང་བ་བཅས་པ་རྣམས་དང་གཞན་ཡང་ཇི་སྐད་དུ། དོན་གཅིག་ན་ཡང་མ་རྨོངས་དང་། ཐབས་
མང་དཀའ་བ་མེད་པ་དང༌། དབང་པོ་རྣོན་པོའི་དབང་བྱས་པས། སྔགས་ཀྱི་ཐེག་པ་ཁྱད་པར་འཕགས། ཞེས་
གསུངས་པ་ལྟར་རྒྱུ་ཕ་རོལ་དུ་ཕྱིན་པའི་ཐེག་པ་ལས་ཁྱད་ཆོས་དུ་མའི་སྒོ་ནས་ཁྱད་པར་འཕགས་པའི་འབྲས་བུ་
གསང་སྔགས་རྡོ་རྗེ་ཐེག་པའི་ཉམས་བཞེས་ཕྱག་ལེན་ལ་རྡུལ་ཚོན་ལ་བརྟེན་པའི་བདེ་གསང་འཇིག་གསུམ། རྡོ་རྗེ་
ཕུར་པ་བཅས་པའི་དཀྱིལ་འཁོར་སྒྲུབ་མཆོད་བྲིས་ཐིག་གར་འཆམ། དབྱངས་རོལ་སོགས་ཕྱག་ལེན་ཕྲ་མོ་ཚུན་
དང༌། རྡུལ་ཚོན་དང་སི་ར་གསང་བདེར་བརྟེན་པའི་རྡོ་རྗེ་རྣལ་འབྱོར་མའི་སྒྲུབ་མཆོད། རས་བྲིས་ལ་བརྟེན་
པའི་བསྟན་པ་གསོ་ཆོག ཀུན་རིག་རྩ་བའི་དཀྱིལ་ཆོག་མི་འཁྲུག་པ་ལྟ་དགུའི་དཀྱིལ་ཆོག སྨན་བླའི་མདོ་ཆོག
འཆི་མེད་ལྷ་ཀླུ་ས་བདག་གསུམ་གྱི་གདོན་གྲོལ་ཆོ་ག མ་ཎི་བུམ་སྒྲུབ་ཀྱིས་ཆོད་ན་རྡོ་རྗེ་རྣམ་འཇོམས་སྨེ་བརྩེགས་
179



བཅས་པའི་བུམ་སྒྲུབ་རི་ཁྲོད་མའི་བུམ་སྒྲུབ། རྣམ་རྒྱལ་མའི་སྟོང་མཆོད། དཀར་གཏོར་བཞི། །
བསྐང་གསོལ་འཕྲིན་བཅོལ་སྐོར། གུར་ལྷ་བརྒྱད། ཞལ་བཞི་གཙོ་འཁོར། དམག་ཟོར་མ་དུར་བདག་
རྡོ་རྗེ་ལྷ་མོ་ནམ་མཁའི་གོས་ཅན། དཀར་བདུད་ལྕམ་དྲལ། ཕུར་བསྲུང་དམ་ཅན་བཅུ་གཉིས། རྒྱལ་ཆེན་བསེའི་
ཁྲབ་ཅན། རྡོ་རྗེ་ཤུགས་ལྡན། གནོད་སྦྱིན་ཙིདམར་བཅས་ཀྱི་བསྐང་བ་རྒྱས་འབྲིང་བསྡུས་གསུམ། མདོས་དང་
གཏོར་སྒྲུབ་སྒོ་ནས་བཟློག་རིགས་ལ་ཕུར་བཟློག་སྲི་གནོན་སེང་གདོང་གཏོར་བཟློག མགོན་མདོས་མན་ངག་
གཡུ་རྒྱལ། མགོན་པོ་ཁྲོ་བཅུའི་གཏོར་བཟློག གུར་ལྷ་བརྒྱད་སྒོ་ནས་དྲུག་ཅུའི་གཏོར་བཟློག བསེ་ཁྲབ་ཤུགས་
ལྡན་གྱི་གཏོར་བཟློག ཁང་བར་མའི་གླུད་རྫོངས། ཀུན་རིག་ཞི་བའི་སྦྱིན་བསྲེག གུར་མགོན་དྲག་པོའི་སྦྱིན་སྲེག
སྒྲོལ་མ་མཎྜལ་བཞི་ཆོག་བཅས་གོང་གསལ་ཚང་མ་ངག་འདོན་གདངས་དབྱངས་འདུར་སོགས་ལུས་ངག་ཡིད་
གསུམ་གྱི་མཛད་སྒོ་མཐའ་དག་སླ་བཅོས་ཧོལ་རྒྱུག་ཆད་ལྷག་ནོར་འཁྲུལ་སོགས་མེད་པའི་ས་སྐྱ་གཞུང་རྐྱང་ནི་ཕྱག་
ལེན་ཁོ་ན་བཞིན་བསྟན་འགྲོའི་སྨན་ཡོན་དུ་འགྲོ་ངེས་དགོས་པ་དང་དེར་མ་ཟད་མགོན་པོ་བྱམས་པས་རིགས་པའི་
གནས་ལྔ་དག་ལ་བརྩོན་པར་མ་བྱས་ན། འཕགས་མཆོག་གིས་ཀྱང་ཐམས་ཅད་མཁྱེན་ཉིད་ཐོབ་མི་འགྱུར། དེ་
ལྟར་བས་ན་གཞན་དག་ཚར་བཅད་རྗེས་བཟུང་དང་བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། ཅེས་
གསུངས་པ་ལྟར་ཐར་པ་དང་ཐམས་ཅད་མཁྱེན་པའི་གོ་འཕང་དོན་དུ་གཉེར་བའི་བློ་ལྡན་དག་གིས་རང་དང་
གཞན་གྱི་གྲུབ་པའི་མཐའ་དག་ལ་མ་རྨོངས་པ་སོགས་ཤེས་བྱ་རིག་པའི་གནས་མཐའ་དག་ལ་མཁས་དགོས་པས་
བརྩོན་འགྲུས་བསྐྱེད་པར་མཛད་དགོས་ཤིང༌། རློན་ཚོགས་དང་སྐམ་ཚོགས་ཀྱི་སྐོར། འདུ་ཁང་སྟེང་ནས་ཇ་མས་
ཞྭ་གྱོན་རྒྱ་རྔ་བཏང་འཕྲལ་དུང་མཁན་གཉིས་ཀྱིས་ཞྭ་དང་བཅས་ངོས་སྤྲད་དེ་ལོ་བསྟོད་ཚར་རེའི་ཚོད་ཀྱི་བར་
མཚམས་བཞག་པའི་དུང་ཚིག་དང་པོ་བཀྲ་ཤིས་དགུ་བརྩེགས། གཉིས་པ་བདུན་བརྩེགས། གསུམ་པ་ལྔ་
བརྩེགས་ཀྱི་དུང་ཡང་དག་བཏང་ཐོག་བགྲེས་གཞོན་གོ་རིམ་གྱིས་ཚོགས་ལ་ཕེབས་ཏེ་གདིང་བ་ཟླ་གམ་ཞྭ་དང་
བཅས་བསླབས་པ་རྒན་གཞོན་གྱི་གྲལ་ལ་བཞུགས་ནས་ལུས་རྣམ་སྣང་གི་ཆོས་བདུན་ལྡན་ལྟ་བུ་ལས་ཕན་ཚུན་
བསྟེ་བ། གོས་ཀྱིས་མགོ་གཏུམས་པ། གཡས་གཡོན་མདུན་རྒྱབ་སོགས་ལ་ཁ་སྒྱུར་མིག་གཡེང་འཕྲོས་གཏམ་
སོགས་ཀུན་སྤྱོད་ངན་པའི་རིགས་གཏན་ནས་བྱས་མི་ཆོག ལག་བདེ་བ་རྣམས་ཀྱིས་གཙང་སྦྲ་དང་ལྡན་པའི་སྒོ་
ནས་ཇ་ཐུག་ཐོག་མར་གདོང་གྲལ། རྩ་གྲལ། མཐའ་གྲལ་གཡས་གཡོན་སོགས་གོ་རིམ་བཞིན་མཆོད་ཞལ་མ་
ཁེངས་པ་དང་ལུད་པ་སོགས་མ་ཡིན་པའི་གུས་ཞབས་དང་བཅས་པས་ཞུ་དགོས། འདུས་ཚོགས་ནས་ཟ་བཏུང་ལ་
ལོངས་སྤྱོད་ཚུལ། སོ་སོར་ཐར་པའི་མདོ་ལས། ཟས་ལ་ལེགས་པར་བྱ་བ་དྲུག་ཙུག་ཙུག་ལ་སོགས་རྣམ་པ་ལྔ།
འབྲུ་ནས་ཐ་དད་བྱེད་པ་ལྔ། ལག་པ་ལྡག་ལ་སོགས་པ་ལྔ། ཞེས་གསུངས་པ་ལྟར། ཙུག་ཙུག ཅག་ཅག ཧུ་ཧུ།
ཕུ་ཕུ། ལྕེས་ལྡག་པ་སོགས་མི་བྱེད་དབུ་མཛད་ཀྱིས་ཞལ་འདོན་གསུང་མ་ཐག་ཟ་བཏུང་གིས་ཟ་འཕྲོ་ཡོད་ཀྱང་
འཕྲོ་བཅད་དེ་མགྲིན་གཅིག་དབྱངས་གཅིག་གི་སྒོ་ནས་ཞལ་འདོན་གསུང་དགོས་པ་དང་ཚོགས་རྗེས་ལུས་བྱུང་
རིགས་རྣམས་ནས་དགེ་བསྐོས་ཀྱིས་ཚོད་བརྡ་མ་བྱུང་བར་ཚོགས་གཤམ་ནས་ཕྱག་འཚལ་བྱེད་དགོས། ཚོགས་
180



གྲོལ་དུས་གྲལ་གཤམ་ནས་རིམ་གྱིས་གྲོལ་བ་ལས་ར་ལུག་ཚང་ནས་སྡེབས་དོན་ཏུ་མི་བྱེད། །
སྐམ་ཚོགས་དུས་ཆོས་ཁྲིམས་པས་གནཱི་བརྡུང་ཕྲལ་བགྲེས་གཞོན་ཚང་མ་སྡེབས་འཛོམས་ཀྱིས་གྲལ་སྒོར་
མོར་བསྒྲིགས་ཏེ་སྔ་དྲོ་གུང་ཆོས་ལ་ཡུམ་རྒྱས་འབྲིང་བསྡུས་ གསུམ། གྲ་ ཏོག་ གསེར་ གསུམ། མདོ་མང་།
གཟུངས་བསྡུས་སོགས་ཆོས་འདོན་དང་གང་འཚམ་སྐུ་རིམ་ལ་སྐྱབས་སེམས་སྔོན་འགྲོའི་སྒྲོལ་མ་ཉུང་མཐའ་ཚར་
བདུན་སྒྲོལ་གསོལ་དང་བཅས་པ་བསྟན་པ་སྤྱི་ཆོས་སྐྱེས་བུ་དམ་པའི་ཞབས་བརྟན་གསོལ་འདེབས། རྣམ་རྒྱལ་མ་
དང་། ཚེ་གཟུངས། གདུགས་ཤེར་སེང་གསུམ་གྱི་བཟློག་བསྒྱུར། བསྟན་འབར་མ། དེ་ནས་ཚང་མ་བཞེངས་ཏེ་
ཤེས་སྙིང་ཕྱོགས་བཟློག་བསྔོ་སྨོན་ཀི་སྒྲ་དང་བཅས་ཏེ་གྲོལ། །
རྒྱུན་གྱི་གཞོན་ཁྲལ་རྒྱུག་པ་དང་འཐེན་མཚམས་སྐོར། ཆོས་རྒྱུག་ཆོས་སྤྱོད་རབ་གསལ། བསྟན་པ་གསོ་
ཆོག ཀུན་རིག ཚེ་ཆོག སྒྲོལ་ཆོག གཏོར་བསྔོ། བསྐང་གསོལ་འཕྲིན་བཅོལ། ཀྱེ་རྡོར་བདག་འཇུག་དང་
རྡའི་རྡོ་ཕུར་པའི་བདག་འཇུག ཆ་ལག་ཚང་བ་བཅས་ཚོགས་ཡོངས་སུ་འཇག་བཤད་ཚེག་ཐོགས་མེད་པ་རྒྱུགས་
སྤྲོད་གྲུབ་ཟིན་བསྟུན་གཞོན་ཁྲལ་ཡངས་ཤིང་རྒན་གྲལ་དུ་ཚུད་པ་ཡིན། །
བཀུར་ཟའི་ཕེབས་ཁུངས་དང་སྤངས་བླངས་སྐོར། ཕྱིའི་སྦྱིན་བདག་རྣམས་ཀྱི་སྐུ་རིམ་ཆོས་འདོན་གོ་གའི་
རིགས་སོགས་གསོན་གཤིན་གྱི་རིམ་འགྲོ་དགེ་སྒྲུབ་ཆེ་ཆུང་གང་ཅི་འདི་ཁ་ཚོགས་ཡོངས་ལ་ཕྱག་ལེན་ཡོད་རིགས་
རྣམས་སྒེར་བརྡའ་འབོད་ཕྱིན་བྱས་མི་ཆོག་ཅིང་། དགེ་བསྐོས་སུ་གཞུང་བརྡའི་ཐོག་མང་ཉུང་ལ་དཔགས་པའི་
རྒན་གཞོན་རེ་འཁོར་མཉམ་པ་རིས་མེད་ཀྱིས་གཏོང་། ཆོས་ཁྲིམས་པ་ཚོགས་པ་བྱིངས་ཕྱོགས་ཕེབས་དང་། སྤྱི་
དོན་གལ་ཆེ་རིགས་མ་གཏོགས་ལས་ཐོག་རིང་སྐོར་ལམ་ཕྱི་ལས་སྒྲལ་བ་སོགས་མི་ཆོག་པར་བརྟེན། ངོ་སྐལ་གྲོང་
ཆོག་ཏུ་ཚབ་གཏོང་མཐུས་དང་སྤྱིར་སྒྲིགས་ལམ་བྱ་སྤུ་གནོན་རྒན་གཞོན་གོ་མ་ལོག་པ་མགོ་འོག་ལུས་ཆུག་དགོས་
པ་བཞིན་གྲོང་ཆོག་སོགས་དགེ་བསྐོས་མེད་པའི་སར་ཡང་དེ་གའི་དུས་ཀྱི་རྒན་པ་དབུ་མཛད་སུ་ཡིན་ན་ལྕགས་
དམར་སྐམ་དང་ཐོ་བས་འཇུན་དཔེ་ཇི་ལྟར་མཛད་ཀྱང་བཀའ་གནང་མངོན་བསྟོད་ཉན་ཤེས་གོ་ཤེས་ཚུལ་བཞིན་
དགོས། གནང་བ་ཞུས་གནང་ཐད་ཚོགས་ཕྱི་ནང་བར་གསུམ་སྒྲུབ་མཆོད་དམིགས་བསལ་སོགས་ལ། ལས་སྒོ་ཚེ་
ཆུང་འཚམས་པ། ནད་པ། གྲ་ས་འགྲིམ་པ། གནས་བསྐོར་སྤྱི་སྒེར་གྱི་དོན་གཅོད་ཕྱོགས་འགྲོ་རིང་ཐུང་སོགས་
དམིགས་བསལ་གྱིས་ཞུས་གནང་བྱུང་རིགས་མ་གཏོགས་ཚང་མས་ཚོགས་མཐུན་གཅིག་ལ་ཡང་མ་ཆག་པ་ཡོང་
དགོས་ཤིང་། ཅི་སྟེ་ཆོས་ལྡན་གྱི་བྱ་བ་གཞན་དག་སོགས་ལ་བརྟེན་པའི་དགོངས་པ་མ་ཞུས་ཐབས་མེད་ཤར་ཚེ་
དགེ་བསྐོས་སུ་གནང་བ་ཞུས་སྦྱིན་དགོས་པ་ཡོད། །
གཏོང་ཐེབས་ལས་སྣེའི་རིགས་མ་གཏོགས་བྱིངས་ནས་ཐར་པ་དོན་གཉེར་ལས་ས་སོ་ནམ་ཚོ་ཁེ་བེད་དོམ་
བསྐྱེད་སྤེལ་སོགས་འཚོ་བ་དོན་གཉེར་གྱི་འཇིག་རྟེན་ཁྱིམ་པའི་བྱ་ལས་འདི་བཞིན་གཏན་ནས་བྱས་མི་ཆོག །
རྒྱུན་དང་སྒྲུབ་མཆོད་ཁག་གི་གཏོང་སྒོའི་སྐོར། ལས་བྱེད་གྲྭ་ཚང་ཕྱག་མཛོད་གསུམ་གྱི་དགེ་བསྐོས་སྤྱི་པ་
གཉིས་བཅས་པས་གཙོ་བོར་གཞུང་ས་མཆོག་ནས་སྔ་ཕྱིར་བསྩལ་བའི་ཆོས་གཞིས་དེ་མཚུངས་ལྡིང་ཨ་མགོན་
_181



སོགས་སྦྱིན་བདག་དད་པ་དྲིན་ཅན་རིམ་པ་ནས་ས་ཞིང་འབྲུ་དངུལ་གྱི་གཏོང་རྩ་སྦྱོར་འཇགས་བྱས་པའི་སྐྱེད་ཁ་
དགེ་བྱེད་སོགས་ཀྱི་སྟེང་ནས་ཕོགས་ཇ་ཚུལ་ཐུག་ཚུལ་དཀར་སྤྲོ། ལོ་གསར་ཆབ་ཞུགས་ས་རྩི་སོགས་ཀྱི་གཏོང་སྒོ་
མང་ཐུག་གི་ཁ་གྲངས་ཇ་མར་ཚྭ་བུལ་བཞེས་ཚའི་རྡོར་སོགས་དྲིས་གདན་ཟུར་གསལ་གྱི་དོན་བཞིན་གཡོ་མེད་
མཛད་དགོས་དང་དེ་མཚུངས་བླ་མ་དབུ་ཆོས་ཀྱི་ཕྱག་མཛོད་གསུམ་སོགས་ལས་སྣེ་རྣམས་ནས་གྲྭ་ཚང་སྤྱིའི་ཡོང་
འབབ་ཚུར་ཡོང་ཕར་འགྲོའི་རིགས་དང་སྤྱི་རྫས་རྣམས་ཀྱི་དོ་དམ་རྩིས་སྤྲོད་ཆེ་འབྲིང་ཆུང་གསུམ་གཏོང་སྒོའི་དོ་
དམ་སྤྲོད་དབང་སོགས་གང་སྤྱི་སྤྲོད་དེབ་གཏོང་དེབ་གན་འཛིན་རིམ་པའི་བརྗོད་དོན་བཞིན་ཆད་ལྷག་ཚིམ་ལུས་
མེད་པར་ཕན་ཚུན་ཚང་མས་ཞིབ་གསལ་མཛད་དགོས་ཤིང་། ཕོགས་འགྱེད་ཇ་ཐུག་སོགས་ཀྱི་སྐལ་འཕར་འགྲོ་
ཁུངས་བླ་མར་ཕོགས་འགྱེད་ངོ་སྐལ་སྟེང་དུ་འཕར་བ་གཉིས་ཇ་ཐུག་ཞལ་ཕོར་ཚང་མ་དང་ཆེ་ཆུང་མཚུངས་པའི་
སྐྱོགས་ཚད་ལྔ་རེ་དབུ་ཆོས་གཉིས་ལ་ཕོགས་འགྱེད་སྐལ་འཕར་རེ་སྤྱི་པ་གཉིས་བསྡོམས་སྐལ་འཕར་གཅིག་དཀོན་
གཉེར་རིང་བསྲུང་བསྡོམས་བསྡོམས་སྐལ་འཕར་གཅིག་རི་བསྲུང་ལ་སྐྱོགས་ཚད་དེ་རེ། ནད་པ་མཚམས་པ་
གཉིས་ལ་སྐྱོགས་ཚད་གསུམ་རེ། ཇ་མར་སྐལ་འཕར་གཅིག ཇ་མ་ཆུ་ལེན་ཇ་གཡོག་ཇ་ཐུག་དོ་དམ་བྱེད་མི་
བཅས་པར་སྐབས་ཐོག་ཏུ་བཏུང་བྱ་སྐྱོགས་བཅོ་ལྔས་ཁེངས་པའི་ཟོ་ལག་རེ། དེ་ལྷག་བྱུང་ཚེ་ཇ་མངར་འདུ་དག་
པ་བྱེད། ཇ་ཐུག་ཚོགས་ཞུས་སྐྱོགས་ཚད་དགོས་རིགས་ཕུད་པའི་ལྷག་མ་ཕྲན་བུ་བྱུང་ཚེ་ཕྱག་མཛོད་ཇ་མ་ནས་ཇ་
ཐུག་ཚྭ་ཁོལ་འཐེན་གསུམ་ཚྭ་འདེབས་ཁ་ཞན་ཆུ་ཁ་ཆེ་ཆུང་སོགས་བྱེད་སྒོ་གང་ས་ཚོགས་པ་མང་ཉུང་ལ་དཔགས་
པའི་མ་ཆད་མ་ལྷག་པ་དགེ་འདུན་གྱི་ལྗགས་ཐོག་ཏུ་སྨིན་པར་ཤ་ཁུ་ཤ་ཐིམ་ལྷག་བསམ་རྣམ་དག་ཞུ་བ་ལས་ཉེ་
བའི་མཚམས་མེད་ཀྱི་ཉེས་ལྟུང་སོགས་ཕོག་པའི་བསམ་སྦྱོར་ངན་པའི་ཏིལ་འབྲུ་ཙམ་མི་བྱེད། ཕྱོགས་མཚུངས་
དགེ་འདུན་མཆོད་པའི་ཡོལ་གོ་ཁྲོ་ཟངས། བཤད་འདུམ། ཇ་ཁྲ། ཟོ་ལག་སོགས་ལ་ཆག་གྲུམ་འབུར་གཞོམ་དྲི་
ངན་གྱིས་སྦགས་པ་ལ་སོགས་པའི་སྐྱོན་བྲལ་གཙང་སྦྲ་དག་ཐོན་གཅེས་སྤྲས་མིག་འབྲས་ལྟར་མཛད་དགོས་པ་
དང་། ་
མཆོད་དཔོན་གཉིས་ཀྱི་བྱེད་སྒོ་ཚོགས་ཡོངས་ཕྱི་ནང་བར་གསུམ་ནང་དུ་ཕེབས་ཀྱང་མཆོད་བཞེས་སོགས་
བྱེད་ལས་སྤྱི་དང་ཁྱད་པར་སྒྲུབ་མཆོད་ཆེ་ཆུང་། གཏོར་བཟློག སྲི་གནོན། སྦྱིན་བསྲེག རབ་གནས་བཅས་ཀྱི་
རྡུལ་ཚོན་རྫས་ཆ་རྣམས་ལག་འདོན་དང༌། མཆོད་བཞེངས་གྲ་སྒྲིག་མཆོད་གཡོག་སོགས་གང་སར་སྤྱི་སྒེར་གྱི་
མཆོད་པའི་རྒྱུ་ཆ་སྦ་བསྐུམས་དང་མཆོད་སྐོར་ཆད་ལྷག་ནོར་འཁྲུལ་དྲི་སྦགས་སོགས་མེད་པའི་གཙང་སྦྲ་བཀོད་
ལེགས་གོང་མའི་ཕྱག་བཞེས་འཁྲུལ་མེད་དད་ལྡན་པ་དགོས་ཤིང་མཆོད་དཔོན་འདི་བཞིན་རྩ་ཐེབས་སོགས་ཡོང་
འབབ་གང་ཡང་མེད་པའི་ལག་འདོན་རྐང་འགྲོ་གང་སྤྱི་དཀའ་ཚེགས་ཆེ་གཤིས་ཕྱིན་ཆད་སྤྱི་པ་དང་གཏོར་སྒྲུབ་
མདོས་ཆེན་གཏོང་སྒོའི་ལས་བྱེད་རྣམས་ཀྱི་མཆོད་རོའི་ཡོང་འབབ་ཕུད་དེ་ཕྱིན་འབུམ་སྒྲོགས་རེས་མཚོན། ཕྱི་
ནང་གི་མཆོད་རོ་ཚང་མ་མཆོད་དཔོན་གཉིས་ལ་དག་པ་བྱེད། དུང་པ་ནས་དུང་ཆེན་རྒྱ་གླིང་རྣམས་སྦྱངས་
མཐར་ཕྱིན་ཐོག་རྒྱུན་དང་དམིགས་བསལ་གཏོང་དགོས་རིགས་ལ་སྐད་ངན་སྐད་མ་འདྲེས་པ་སྙན་འཇེབས་མེད་
182



པ་སོགས་མ་ཡིན་པའི་འདོར་གཞུང་རྩེར་འདོན་འགྱུར་ཁུག་གཅོད་མཚམས་སོགས་རྣམ་པར་དག་པའི་ལྷ་ཀླུ་མི་
རྣམས་ཀྱི་རྣ་བའི་བདུད་རྩིར་སྨིན་པ་ཅི་ནས་དགོས་པ་དང་། །
དཀོན་གཉེར་སྐོར། འདུ་ཁང་དང་མགོན་ཁང་གཉིས་ཀྱི་དཀོན་གཉེར་འདོད་པ་གཅིག་སྒྲིལ་གྲྭ་གཉིས་རེ་
བསྐོ་བཞག་ཐོག་བྱེད་སྒོ་འདུ་ཁང་གསར་རྙིང་མགོན་ཁང་བཅས་པའི་དམ་ཁ་ཐིག་ཚགས། ཕྱི་ནང་ལ་ཕྱག་བདར་
སྐུ་གསུམ་ཐུགས་རྟེན་ལ་རྡུལ་ཕྱིས་ཆོན་ཆབ་ཁ་གྲངས་གང་མང༌། འདུ་ཁང་གསར་རྙིང་ལ་རྒྱུན་དུ་ཉིན་རེ་བཞིན་
མཆོད་པ་སྣ་ལྔ་ཚར་རེའི་ཐོག་སྐྱབས་སེམས། མཎྜལ། ཡན་ལག་བདུན་པ་དང་འབྲེལ་བའི་ཕྱག་མཆོད་བསྔོ་སྨོན་
དང་བཅས་པ་མགོན་ཁང་དུ་བསྐང་གསོལ་ཟུར་པ་བྱུང་ན་མ་གཏོགས་ཉིན་ལྟར་གཏོང་བསོས། མཆོད་པ་སྣ་ལྔའི་
ཐོག་བསྐང་གསོ་འཕྲིན་བཅོལ་རབ་ཏུ་རྒྱས་པ་མཐར་འབྲིང་པོ་སྦྱོར་དངོས་རྗེས་གཙང་ཚེར་བསྟན་དོན་ལ་ཕན་པ་
མཛད་དགོས་ཤིང་ལྷག་ཏུ་ཕྱི་ནང་གི་སྤྱི་སྒེར་ནས་ཕུལ་བའི་རྒྱུན་སྤར་མཆོད་མེ་དུས་བཟང་དང་སྐབས་ཐོག་རྣམས་
སུ་མཆོད་འབུལ་བྱུང་རིགས་རྣམས་ལ་སྡོང་སྐོར་རྒྱག་དགོས། མཆོད་ཀོང་སྔ་ཕྱིའི་བར་མཚམས་མ་ལུས་པ་མཆོད་
པ་རྒྱས་བསྡུས་ཇི་ལྟར་བྱུང་ཡང་བར་མ་དོར་ཆུད་མི་ཟ་བ་དཀོན་མཆོག་མཆོད་ཅིང་རང་གཞན་ཚོགས་རྫོགས་སྒྲིབ་
སྦྱང་གི་ལག་ལེན་ཕྱིན་ཅི་མ་ལོག་པ་དགོས་པ་དང་རྟེན་གསུམ་མཆོད་རྫས་ཏིང་མཆོད་ཆས་ཕྲ་རགས་ཚང་མར་
འཛིན་སྤྲས་སོགས་གཉེར་བཀོད་བདག་པོའི་དཔེ་བཞིན་མཛད་པ་གལ་ཆེ། །
ནག་ཁྲིམས་སྐོར་སྒྲུབ་མཆོད། མཇལ་དབང་གིས་མཚོན་ཆོས་ཞུ། ཚོགས་མཇལ། གནས་མཇལ་སོགས་
དམིགས་བསལ་ལས་ཉིན་གང་ཙམ། བླ་མ་དགེ་བསྐོས་སུ་གནང་བ་ཞུས་སྦྱིན་ལས་གྲྭ་ཤག་ལྟ་བཞག་སྐོར་ལམ་
ཚུན་ལ་བུད་མེད་འགྲིམ་འགྲུལ་བྱས་མི་ཆོག ལྷག་པར་དགོན་སྡེའི་ཕྱི་ནང་བར་གསུམ་གྱི་ལེགས་ཚོགས་རྣམས་
འཛིན་སྐྱོང་སྤེལ་བའི་རྩ་བ་འཛིན་མཁན་གཙོ་བོར་བླ་མ་དགོས་སུ་དབུ་ཆོས་སོགས་ལས་སྣེ་ཆེ་ཆུང་རྣམས་ཀྱི་བསྐོ་
བཞག་ལས་རྒྱུན་སོགས་སྐོར། བླ་མ་བསྐོ་བཞག་གཙོ་བོར་སྐུ་ཡོན་བསྙེན་རྫོགས་ཀྱི་རྡོར་བསྙེན་ཆེན་སྔོན་སོང་།
ལྷག་ཏུ་ལུགས་ཟུང་གི་བྱ་བ་ལ་མཁས་ཤིང་ཐུགས་བསྐྱེད་བཟང་བ་རྣམས་གྲྭ་བཙུན་བགྲེས་གཞོན་ཚང་མས་འོས་
ཐོ་རེ་བསྡུས་པའི་འོས་མཐོ་བ་གསུམ་བླ་མ་དཀོན་མཆོག་བསྲུང་མ་དཔང་བཙུགས་ཀྱི་བརྟག་ཧྲིལ་སུ་ཐོན་ནས་དང་
ལེན་ཞལ་བཞེས་ཐོག་རབ་ཏུ་སྐུ་ཚེ་བར་མཐར་ལོ་བཅུས་ཉུང་མཐའ་མཛད་དགོས་པ་དང་དེ་མཚུངས་དབུ་ཆོས་
གཉིས། སྤྱི་པ་གཉིས། དཀོན་གཉེར་གཉིས། མཆོད་དཔོན་དུ་གླིང་གཅིག་མཐུས་ཀྱི་གྲྭ་གཉིས་རེ། ཕྱག་
མཛོད་གསུམ་བྱུང་སྲུང་། སྨན་ཁུངས། ཏོང་གླིང་ཏེ་ལུང་ཚོ་གསུམ་གྱི་གྲྭ་རྒྱུན་མི་ཚན་ཐོག་ནས་ཤེས་ཡོང་དང་
ལྡན་ཞིང་སྤྱི་བསམ་ཚེ་རིགས་ནས་མཛད། ཇ་མ་གཅིག་བཅས་སྔོན་ནས་ཚར་གཅིག་གཉིས་སོང་ཟིན་ཡང་གྲྭ་
དམངས་འོས་བསྡུས་མཐོ་བ་སུ་བབས་ན་སྔོན་དུ་བྱས་ཟིན་བབས་འབྲེལ་མེད་ཚུལ་སོགས་བསྙད་དཀྲིའི་ལབ་ཉོག་
ཚིག་འབྲུ་ཙམ་གཏང་མི་ཆོག་པས་ཁས་ལེན་བཀའ་བསྟུན་ཞུས་ཐོག་ལས་རྒྱུན་དབུ་མཛད་རབ་ཏུ་ལོ་ཡུན་གང་མང་
མཐར་ལོ་བཅུ་ཐམ་པ་དགེ་བསྐོས་ལོ་གཅིག དེ་ཕྱིན་རྣམས་ལོ་གསུམ་རེ་ཉུང་མཐར་མཛད་པའི་གོང་གསལ་
རྣམས་ནས་སོ་སོའི་ངོས་སྐལ་སྐབས་བབས་བྱེད་ལས་ཙམ་མ་ཟད་འདིར་བཞུགས་ཚང་མ་ཐོས་བསམ་སྒོམ་པའི་
183



ཉམས་བཞེས་སྒྲིག་ལམ་ཀུན་སྤྱོད། གཏོང་སྒོ་ཆེ་ཆུང་དང་ཤི་གསོན་གྱི་དད་རྫས་འཇུ་ཐབས། སྤྱི་རྫས་རྣམས་ལ་
གཉེར་བཀོད་བདག་པོའི་ཚུལ་གྱིས་ལྷག་བསམ་རྣམ་དག་མཛད་དགོས་སོགས། བླང་དོར་ཆེ་ཕྲ་གང་སར་ངན་པ་
ཚར་གཅོད་བཟང་པོ་རྗེས་བཟུང་གི་ལས་དོན་མཛད་དགོས་ཐད་ཆོས་གཞན་ལ་ཤོད་པར་སྡོམ་པ་རང་གཙང་
དགོས་པ་འཇིག་རྟེན་ཁ་དཔེ་ཙམ་མ་ཟད་མཁས་པའི་གསུངས་ལས་གཙང་མཁས་གཞན་ལ་ཕན་པར་འདོད།
ཅེས་དང་རྒྱལ་པོ་རྣམས་ཀྱང་ཆོས་བཞིན་ས་སྐྱོང་ཞིང་འབངས་རྣམས་བཀའ་བཞིན་སྒྲུབ་པར་བྱིན་གྱིས་རློབས།
ཞེས་གསུང་པ་ལྟར། ཚུལ་ཁྲིམས་རྣམ་པར་དག་པས་འདུལ་ཁྲིམས་ལ་གནས་ཤིང་ལུས་ངག་ཡིད་གསུམ་གཙང་བ།
ཐོས་བསམ་སྒོམ་པའི་ཤེས་རབ་དང་ལྡན་པས་ལུང་རིགས་མན་ངག་མཐའ་དག་ལ་མཁས་པ། གཞན་ལ་ཕན་
པར་འདོད་པའི་བྱམས་སྙིང་སེམས་བསྐྱེད་དང་ལྡན་པའི་རང་གཞན་ཆོས་བཞིན་སྐྱོང་བའི་སྒོ་ནས་སླ་བཅོས་ཧོལ་
རྒྱུགས་མ་ནུས་སྣང་ཆུང་ཁྱད་གསོད་ངོ་བསྲུང་མཛེས་ཚོན་ལྐོག་ཏུ་རྔན་ཟ་བསྟན་དང་དགུ་མཚན་གྱི་དཔེ་སོགས་
བསྟན་པར་གནོད་པའི་བསམ་སྦྱོར་ངན་པ་ཐམས་ཅད་སྤངས་ཏེ་བཅའ་ཡིག་འདིར་ཚིག་གསལ་འཁོད་པ་རྣམས་
ཀྱི་གཙོས་བཅོམ་ལྡན་འདས་ཀྱིས་ཀྱང་གླིང་བཞིར་བརྟེན་བཅས་པ་རིམ་པར་མཛད་པ་བཞིན་གནས་སྐབས་དང་
མ་འོངས་དུས་གནས་ལ་དཔག་པའི་ངན་པ་དགག་པ་བཟང་པོ་སྤེལ་བ་སོགས་སྤང་བླང་གི་ལས་ལམ་ཇི་ལྟར་བྱེད་
དགོས་ཤར་ཡང་གཙོ་བོར་བླ་མ་དགེ་བསྐོས་དགོས་སུ་ལས་སྣེ་ཆེ་ཆུང༌། གྲྭ་བགྲེས་བསམ་ཆེ་གྲོས་བསྡུར་མཐུན་
གྲུབ་ཀྱི་བཅད་མཚམས་མཛད་པ་ལ་གྲྭ་བཙུན་སུ་ཐད་ནས་སྔར་མེད་གསར་བཟོས་བརྩིངས་ཧྲལ + + ། ངན་
ཕྱོགས་འགྲིལ། འབངས་གྱེན་ལོག མི་འདོད་རྣམ་འགྱུར་ཁ་ལན་ཚིག་ལོག་སོགས་སྒྲིག་ལམ་རས་བོར་དུད་འགྲོ་
རིགས་རྡུལ་ཕྲན་ཙམ་མེད་པའི་བཀའ་བཀོད་དང་ལེན་ཅི་གསུང་མངོན་བསྟོད་མིག་བལྟོས་ཡར་འགྲན་ཞིག་ཚང་
མས་སྤང་བླང་རྒྱུན་འཁྱོངས་སུ་དགོས་པ་གལ་ཆེ་བས་ལེགས་པར་དགོངས་འཚལ། གཙུག་ལག་ཁང་རྣམས་ཀློག་
པ་དང་། ཁ་འདོན་གྱིས་རྒྱས་ལེགས་གནས་ཤིང་། རྟག་ཏུ་དགེ་འདུན་མཐུན་པ་དང་། དགེ་འདུན་དོན་ཡང་
འགྲུབ་པར་ཤོག ཚུལ་ཁྲིམས་རྒྱལ་ལྡན་དང་ལྡན་ཞིང་། ཆོས་ཀྱི་རྒྱལ་མཚན་ལེགས་བཟུང་བའི། བསྟན་པའི་
རྒྱལ་མཚན་བརྟན་བྱས་ནས། ཐར་པའི་རྒྱལ་མཚན་སློང་བར་ཤོག བསྟན་པ་རིན་ཆེན་ཕྱོགས་དུས་དར་ཞིང་
རྒྱས། བསྟན་པའི་རྩ་ལག་བླ་མའི་ཞབས་པད་བརྟན། བསྟན་འཛིན་དགེ་འདུན་སྡེ་རྣམས་བཤད་སྒྲུབ་འཕེལ།
བསྟན་པས་ཁྱབ་པའི་འགྲོ་རྣམས་སྨིན་གྲོལ་ཤོག ཅེས་མདོ་ཁམས་ཚ་བ་སྨན་ཁུངས་དར་རྒྱས་གླིང་གི་དགེ་འདུན་
རྣམས་ལ་ཁྲིམས་སུ་བཅའ་བའི་ཡི་གེ་དགེ་བྱེད་ཅེས་ཆུ་ཕོ་སྟག་ལོའི་ཆུ་སྟོད་ཟླ་བའི་གྲལ་27ཚེས་མཆོག་ཏུ་དགེ་བར་
ར་ས་འཕྲུལ་སྣང་གི་གཙུག་ལག་ཁང་ཆེན་པོ་དང་ཟུང་དུ་འབྲེལ་བ་ཕོ་བྲང་ཐུབ་བསྟན་རྣམ་རྒྱལ་ཚེ་སྨོན་གླིང་ནས་
བྲིས། (གོང་གི་དགོན་བཅའ་ཡིག་དེ་མི་གཞན་གྱི་བྲིས་པ་ལས་བཤུས་པ་ཡིན་པས་ཚིག་རེ་ཟུང་ལ་དོགས་པ་ཡོད་
ཀྱང་རེ་ཞིག་རང་འཇགས་སུ་ཞོག་དགོས་བྱུང་ངོ་)
184



ས་བཅད་བརྒྱད་པ། རྟགས་དང་མཚན་མ་བརྩི་སྟངས།
1. མི་གང་འདྲ་ཞིག་ཡིན་རུང་ཐག་རིང་དུ་ཚོང་ལ་འགྲོ་བའམ་ཡང་ན་ལས་ཀ་གང་ཞིག་སྒྲུབ་པར་སྐྱོད་
སྐབས་ལམ་བར་དུ་ཆུ་ཟོམ་ནང་ཆུ་ཁུར་ཡོང་བ་འཕྲད་པ་དང་། ལུད་བླུག་སྣོད་ནང་ལུད་བྱུར་བུར་གཏམས་པ་
ཁུར་ཡོང་བ་དང་འཕྲད་པ། མེ་ཤིང་ཁུར་པོ་ཁུར་མཁན་དང་འཕྲད་པ། རྩྭ་ཁུར་པོ་ཁུར་མཁན་དང་འཕྲད་པ།
ཡུར་བའི་ནང་ཆུ་འབབ་ཡོང་བ་དང་འཕྲད་བྱུང་ན་སྔ་ལྟས་སམ་རྟེན་འབྲེལ་ཡག་པོ་ཞིག་ཏུ་བརྩིས་ནས་དོན་གང་
ཡིན་ཡང་ཏན་ཏན་འགྲུབ་ཀྱི་རེད་ཅེས་ཤོད་སྲོལ་ཡོད།
2. དྲེལ་བཞོན་ནས་ཡར་དུ་འགྲོ་བ་རྨིས་ན་དཔལ་ལྡན་ལྷ་མོས་མགོན་སྐྱབས་གདོང་གྲོགས་མཛད་ཚུལ་
ཡིན་ལ་རྨི་ལམ་དེ་ནི་ཤིན་ཏུ་ཡག་པོ་ཞིག་ཡིན། །
3. དོན་གང་ཞིག་སྒྲུབ་པར་འགྲོ་སྐབས་བྱ་དོན་གྲུབ་སྒྲོལ་མས( བྱ་ཤིང་རྟ་མོ) སྐད་བརྒྱབ་པ་གོ་ན་དོན་དེ་
འགྲུབ་པའི་རྟགས་དང་རྟེན་འབྲེལ་ཡག་པོ་ཞིག་ཏུ་བརྩི་སྲོལ་ཡོད། །
4. རྨི་ལམ་ནང་རྟ་དཀར་པོ་བཞོན་ནས་གྱེན་དུ་འཛེགས་འགྲོ་བ་རྨིས་ན་བཟང་རྟགས་དང་རྨི་ལམ་ནང་རྟ་
ནག་པོ་བཞོན་ནས་ཐུར་དུ་འགྲོ་བ་རྨིས་ན་ངན་རྟགས་སུ་བརྩི་སྲོལ་ཡོད། །
5. རྨི་ལམ་ནང་ཉི་མ་ཤར་ཡོང་བ་རྨིས་ན་བཟང་རྟགས་དང་ཉི་མ་ནུབ་པ་རྨིས་ན་མི་ཆེན་དང༌། བླ་མ།
ཕ་མ་བཅས་ཀྱི་སྐུ་ཚེར་བར་ཆད་ཡོང་ཞེས་ཤོད་རྒྱུན་ཡོད། །
6. རྨི་ལམ་ནང་སོ་གོག་པ་རྨིས་ན་སོ་སོའི་ཕ་མར་གནོད་ཅེས་བརྗོད།
7. དུད་ཚང་གང་ཞིག་གིས་ཆང་བཙོས་པ་དེར་ཆང་ཞིམ་པོ་བྱུང་ན་བཟང་རྟགས་སུ་བརྩིས་ནས་མོ་པར་མོ་
འདེབས་པ་དང་རྩིས་པར་རྩིས་རྒྱག་པར་འགྲོ་མི་དགོས་ཞེས་ཤོད་སྲོལ་ཡོད། གལ་སྲིད་ཆང་སྐྱུར་བ་དང་རུལ་བ་
སོགས་བྱུང་ཚེ་ངན་རྟགས་སུ་བརྩིས་ནས་མོ་དང་རྩིས་བརྒྱབ་ནས་སྐུ་རིམ་བྱེད་སྲོལ་ཡོད། །
8. གཉིད་ལམ་དུ་ཁང་པ་མེས་འཚིག་པ་རྨིས་ན་དུད་ཚང་དེར་རྒྱུ་མེ་འབར་འབར་ཡོང་བའི་རྟགས་སུ་བརྩི་
སྲོལ་ཡོད། །
9. འོ་མ་སྐོལ་སྐབས་ཡིད་གཟབ་བྱེད་དགོས་པ་ནི་མི་འཕྱུར་བའམ་མི་ལུད་པ་བྱེད་དགོས། གལ་སྲིད་འོ་མ་
ལུད་ན་ལམ་སེང་ཐབ་ནང་དུ་ཚྭ་མེར་བསྲེགས་ན་ཉེན་ཁ་བཟློག་པར་བརྩི་སྲོལ་ཡོད། འོ་མ་ལུད་ན་སྒོ་ཕྱུགས་
སེམས་ཅན་ལ་གནོད་པ་དང་ཡུལ་ལྷར་ཕོག་ཐུག་ཆེན་པོ་ཡོང་ཞེས་ཤོད་ཀྱི་ཡོད། །
10. བོང་བུའི་སྟེང་ཕྱིར་ལོག་ནས་བཞོན་པ་དང་ཐུར་དུ་འགྲོ་བ་རྨིས་ན་དེ་ནི་རྨི་ལམ་ངན་པའི་ནང་གི་ངན་
ཤོས་སུ་བརྩི་གི་ཡོད། །
185



11. ལམ་བར་དུ་སྦྲུལ་ཐུག་སྐབས་ལམ་སེང་ལམ་འོག་ཏུ་འགྲོ་བའི་ཐབས་ཤེས་བྱེད་དགོས། གལ་སྲིད་
ལམ་ལྟག་ཏུ་ཤོར་ན་ངན་རྟགས་སུ་བརྩི་གི་ཡོད། །
12. ཁང་པའི་སྟེང་བྱ་ཁུ་བྱུག་བབས་ན་ངན་རྟགས་སུ་བརྩི་བ་དང་དོན་མེད་དུ་རི་དྭགས་སྒོ་འགྲམ་དུ་ཡོང་
བ་དེ་ཡང་ངན་རྟགས་སུ་བརྩི་བ་དང་མོ་སོགས་བཏབ་སྟེ་རིམ་གྲོ་བྱེད་སྲོལ་ཡོད། ད་དུང་ནམ་ཕྱེད་རྟ་ཕོ་འཚེར་བ་
དང་། ཐོ་རེངས་སྒོ་ཁྱི་ངུ་བ། ས་སྲོས་བྱ་ཕོ་སྐད་སྒྲོག་པ་བཅས་ཀྱང་ཐན་རྟགས་སུ་བརྩི་གི་ཡོད། ཕྱིར་འགྲོ་
སྐབས་སེམས་ཅན་མགོ་ཆད་པའི་ཤི་རོ་རྙེད་ནའང་ངན་རྟགས་ཡིན་ཞེས་ཤོད་ཀྱི་ཡོད། །
13. དུད་ཚང་སུ་ཡིན་ཡང་ཕྲུ་གུ་མ་གསོན་པར་མང་པོ་ཤི་ན་དུད་ཚང་དེས་གྲོང་པ་ཁྱིམ་མཚེས་ཚང་མར་
མར་དང་། རྩམ་པ། ཁབ། བལ་སོགས་བསློངས་ནས་ཕྲུ་གུ་དེར་སྤྲད་ན་ཕྲུ་གུ་གསོན་ཐུབ་པའི་རེ་བ་བྱེད་སྲོལ་
ཡོད། ( ཁབ་ནི་ཚེ་ཁབ་དང་བལ་ནི་ཚེ་གོས་ཞེས་བརྗོད་ནས་རྟེན་འབྲེལ་བརྩི་སྲོལ་ཡོད། དེར་ཕྲུ་གུ་སློང་བ་ཞེས་
བརྗོད། དུད་ཚང་ཡ་གྲངས་ལ་སློང་བ་ལས་ཆ་གྲངས་ལ་སློང་སྲོལ་མེད། དཔེར་ན། ཡ་ནི་བདུན་དང་དགུ་ལྟ་
བུར་བརྗོད། དཔེར་ན། ཁག་གཅིག་གིས་ཕྲུ་གུ་རྒྱ་མ་བཀྱག་ནས་ཕྲུ་གུ་དེར་རྒྱ་དོ་སོགས་མིང་འདོགས་སྲོལ་
ཡོད།)
14. སོ་ན་སྐབས་ཀྱང་མར་དང་རྩམ་པ་སློང་བ་དེའི་མིང་དུ་ཆུ་རྩེ་ཞེས་འབོད། །
15. ཁྱིམ་དུ་ནད་པ་ཚབས་ཆེན་པོ་དང་གདོན་ཆེན་པོ་ཕོག་མཁན་ཞིག་ཡོད་ན་ནང་མིས་སྔ་ས་ནས་ཕྱི་
ནས་འགྲུལ་པ་ཡོང་ཁར་ཕྱེ་བདུག་བྱེད་ཀྱི་ཡོད་ལ་ཕྱེ་བདུག་དེའང་ཕྱེ་མ་ཐེངས་དགུ་བླུགས་ནས་བདུག་སྲོལ་ཡོད་པ་
མ་ཟད་སྒོའི་ཕྱི་རོལ་དུ་ཚེར་ཐོ་ཞེས་ཚེར་མའི་སྟེང་རྡོ་ཞིག་བཞག་ན་ཕྱི་མི་ནང་དུ་ཡོང་ཆོག་ཅེས་པའི་དོན་དུ་གོ།
16. ཨ་ཉིང་སྲིང་མོས་བྱི་བའི་རོ་ཁྱེར་ནས་མི་སུའི་འཁྲིས་སུ་བཞག་ན་མི་དེ་ཐན་རྟགས་སྡུག་ཤོས་སུ་བརྩི་
གི་ཡོད། །
17. འབུ་སྲིན་འཇིབ་མས་འབུ་རོ་ཁྱེར་ཏེ་སོ་སོའི་འཁྲིས་སུ་བཞག་ན་དུད་ཚང་དེར་མི་ཤི་བའི་རྟགས་སུ་
བརྩི། ཞེས་པ་ལྟ་བུའོ། །གོང་གསལ་ལྟར་རྟགས་མཚན་མ་བརྩི་སྲོལ་མང་པོ་ཡོད་ཀྱང་འདིར་དཔེ་མཚོན་ཙམ་
ས་བཅད་དགུ་པ། ལོ་གསར་གཏོང་སྟངས་སྐོར།
ལོ་གསར་གཏོང་སྟངས་མང་ཆེ་བ་དབུས་གཙང་དང་འདྲ་ཡང་མི་འདྲ་ས་ཡང་ཡོད། དཔེར་ན། བོད་
ཟླ་12པའི་ཚེས28གཡས་གཡོན་ལ་དུད་ཚང་སོ་སོའི་ཁང་པའི་སྟེང་འཛུགས་བྱེད་ཀྱི་དར་ཤིང་གཅོད་པར་འགྲོ་
དགོས་པ་མ་ཟད། ཕྱུགས་ཟོག་ལ་སྟེར་བྱེད་བེ་ལོ་ཡང་ཁུར་པོ་མང་པོ་གྲ་སྒྲིག་བྱེད་དགོས་ཀྱི་ཡོད ཉི་ཤུ་དགུའི་
དགུ་ཐུག་ནང་སུར་པན་དང་སོལ་བ་སོགས་བླུག་སྟངས་ནི་དབུས་གཙང་ཁུལ་དང་གཅིག་མཚུངས་ཡིན། ད་དུང་
186



ཐུན་མོང་མིན་པ་ཞིག་ནི་ཁང་པ་རྙིང་པ་དུ་བས་ཚོས་ནས་ནགས་པོ་ཆགས་བའི་སྟེང་དུ་ཁྲ་ཏོག་ཅེས་པ་ཞིག་རྒྱག་
སྲོལ་ཡོད་དེ། གནའ་མིའི་གཏམ་དཔེར། ཁྲ་ཏོག་ལོ་གསར་མེ་ཏོག་རེད། བུ་ཆུང་སྣང་བ་སྐྱིད་ས་རེད་ཅེས་ཤོད་
རྒྱུན་ཡོད། ཡང་གཏམ་དཔེ་ལས། སྐྱིད་ཀྱང་མཚམས་སྐྲ་མ་བཀྲུ། སྡུག་ཀྱང་ལོ་སྐྲ་མ་འཇོག་ཅེས་པ་ལྟར་རང་
གཞན་ཀུན་སྐྱིད་པོ་ག་ཚོད་ཡོད་ནའང་ལོ་གསར་མཚམས་ཉིན་མོའམ་གནམ་གང་ཉིན་སྐྲ་མི་བཀྲུ་བར་ཉི་ཤུ་དགུ་
ལ་སྐྲ་དང་གཟུགས་པོ་བཀྲུས་ཚར་བ་བྱེད་དགོས། རང་གཞན་ཀུན་སྡུག་པོ་ག་ཚོད་འཕྲད་ཀྱང་ལོ་སྐྲ་སྐྲ་བཀྲུས་
ཚར་བ་བྱེད་དགོས་ཞེས་པའི་དོན་ཡིན། ལོ་གསར་ཚེས་གཅིག་ཉིན་གྱི་ཐོ་རེངས་ཆུ་ཚོད་ལྔ་པ་ཙམ་ལ་ཡར་ལངས་
ཏེ་ཁ་སྟོང་མིན་པར་ཁ་ཟས་སོགས་ཁ་གང་བཟས་ནས་ཆུ་ཕུད་ལེན་དུ་འགྲོ་སྲོལ་སོགས་དབུས་གཙང་ཁུལ་དང་
གཅིག་མཚུངས་ཡིན། ལོ་གསར་ཚེས་གཅིག་ཉིན་ལྟོ་དང་པོ་བག་ལེབ་དང་ཤ་ཟ་སྲོལ་ཡོད་ལ་དགོན་པར་ཆ་བཞག་
ན་འབྲས་སིལ་གཏོང་སྲོལ་ཡོད། དང་པོ་གྲོ་ཟ་བ་དེ་ནི་ཁ་བྲོ་ཞེས་པའི་དོན་ཡིན། དེ་ནས་གནའ་ཤ་དང་གླ་ཤའི་
ཤ་རྗེན་གཏོང་སྲོལ་ཡོད་པ་དང་། དེ་ལྟར་མ་བྱུང་ན་སེམས་ཅན་སྤུ་ནག་རིགས་ཀྱི་ཤ་རྗེན་དང་ཉིན་གུང་ཚགས་
ཤའི་ཤ་མོག་གཏོང་བ་དང་དགོང་མོ་མང་ཆེ་བས་ཤ་འབྲས་གཏོང་སྲོལ་ཡོད། ཕག་ཤ་མང་པོ་བཙོས་ནས་མི་རེར་
ཤ་སྐལ་རྒྱ་མ་གང་དང་ཕྱེད་ཀ་ཙམ་བགོ་སྲོལ་ཡོད་པ་ནི་ལོ་གསར་མིན་པའི་དུས་སུ་ཡིན་ལ་ལོ་གསར་སྐབས་སུ་ཕག་
ཤ་དེ་ལས་མང་བ་བཙོས་ནས་གཞོང་པའམ་སྡེར་མ་ཆེན་པོའི་ནང་བསྒྲིགས་ཀྱི་ཡོད། དགོང་མོ་ཕོ་མོ་མང་ཆེ་བ་
ཆང་རག་ལ་རོལ། ཚེས་གཉིས་ནས་བཟུང་གྲོང་པ་ཕན་ཚུན་དང་། ཕ་མ་སྤུན་མཆེད། རང་ཉིད་དང་དགའ་ས་
ཉེ་ས་འཛོམས་པ་སོགས་དུད་ཚང་ཉུང་ཤོས་གཉིས་དང་མང་ཤོས་དྲུག་བདུན་ཙམ་ཕན་ཚུན་མགྲོན་འབོད་བྱེད་ཀྱི་
ཡོད། དབུས་ཁུལ་དང་མི་འདྲ་བ་ཞིག་ནི་འབྲས་བཙོས་མའི་ནང་མར་ཁུ་བླུགས་པ་དེའི་ཐོག་བུ་རམ་ཞིབ་ཞིབ་
སྲང་ཕྱེད་ཙམ་བླུགས་ནས་གཏོང་སྲོལ་ཡོད་པ་དེ་ལ་འབྲས་ཧ་ཞེས་འབོད་ཀྱི་ཡོད། དོན་དུ་དབུས་གཙང་ཕྱོགས་
ཀྱིས་འབྲས་སིལ་ཞེས་འབོད་པ་དེ་ཡིན། དགོང་མོ་སྐྱེས་པ་རྣམས་ཆང་རག་ལ་རོལ་བ་དང་བུད་མེད་རྣམས་ཀྱིས་
ཆང་འདན་ཞེས་པ་ཆང་འཁོལ་ནང་མར་བཏབ་པ་ཞིག་འཐུང་གི་ཡོད་པས་དབུས་གཙང་ཕྱོགས་ཀྱི་བསྐོལ་འདན་
དང་འདྲ་པོ་ཡོད། སྐབས་དེ་དུས་མི་རྒན་གྲས་ཀྱིས་གླུ་ལེན་པ་དང་ལོ་ན་ཆུང་བ་རྣམས་ཀྱིས་ཞབས་བྲོ་འཁྲབ་པ་
སོགས་ཟ་མ་དང་རོལ་རྩེད་སོགས་ལས་དུས་འདའ་བར་བྱེད། །
དབུས་གཙང་ཕྱོགས་དང་མི་འདྲ་བའི་ཁ་ཟས་ནི་ཁམ་བུའི་ཚི་གུའི་ནང་སྙིང་བཙིར་བ་ལས་བྱུང་བའི་སྣུམ་
སྤྱད་ནས་ཁ་ཟས་བཟོ་སྲོལ་ཡོད། རྫ་ཡུལ་བས་སྣུམ་དེར་ཁམ་བཙིར་མར་ཁུ་ཞེས་འབོད་ཀྱི་ཡོད། དེས་བཟོས་
པའི་ཁ་ཟས་སོབ་པ་དང་རྙིང་དྲི་ཁག་སླ་པོ་མེད་པའི་ཁྱད་ཆོས་ཡོད། ཁམ་བཙིར་མར་ཁུ་དེའི་བཅུད་ནི་མར་ལས་
ལྡབ་ཆེ་བ་ཡོད། ཁམ་བུའི་ནང་སྙིང་རྒྱ་མ་བཞི་བཙིར་ན་སྣུམ་སྲང་བརྒྱད་དགུ་ལས་མི་ཐོན། ལོ་གསར་ཤར་བའི་
ཉིན་ནས་བཟུང་ཉིན་ཤས་རིང་གྲོང་པ་ཁྱིམ་མཚེས་དང༌། གྲོགས་པོ་གྲོགས་མོ། སྤུན་མཆེད་སོགས་ཕན་ཚུན་
འཕྲད་སྐབས་སྨོན་ལམ་འདི་ལྟར་རྒྱག་པ་དཔེར་ན།
187



ལོ་གསར་གྱི་བཀྲ་ཤིས་སྨོན་ཚིག་ཡིད་ཀྱི་མེ་ཏོག
* * * * ལོ་ཟླ་ཕར་ལ་བསྐྱལ། * * * * ལོ་བཟང་ཚུར་ལ་བསུས། * * * * ལོ་ཡི་གནམ་
ལོ་གསར་ཚེས་ནང་། འཛམ་གླིང་ཞི་བདེ་ཡོང་བ་དང་། དམག་འཁྲུག་མུ་གེ་མེད་པ། འཇིག་རྟེན་ནད་ཡམས་ཞི་
བ། འབྱུང་བཞི་འཁྲུག་པ་མེད་པ། ཁྱིམ་ཚང་འཆམ་མཐུན་ཡོང་བ། རྒན་རྒོན་སྐུ་ཚེ་རིང་བ། བྱིས་པ་བློ་རིག་
བཀྲ་བ། གཞན་ཕན་ལྷག་བསམ་དཀར་བ། ཞིང་པར་ལོ་ལེགས་བཟང་བ། འབྲོག་པར་ནོར་ལུག་འཕེལ་བ།
ཆར་ཆུ་དུས་སུ་བབས་པ། ལོ་ཕྱུགས་རྟག་ཏུ་ལེགས་པ། ཚེ་དང་བསོད་ནམས་འཛོམས་པར་ཤོག ལོངས་སྤྱོད་
ཀླུ་དང་མཉམ་པར་ཤོག བདེ་སྐྱིད་ལྷ་དང་མཉམ་པར་ཤོག ཁ་རྗེ་རླུང་རྟ་དར་བར་ཤོག མི་ཚེ་ཆུ་ལས་རིང་བར་
ཤོག ཚེ་ཉི་ཟླ་དང་མཉམ་པར་ཤོག ཚེ་སྲོག་བྲག་ལས་སྲ་བར་ཤོག མི་གཤིས་དར་ལས་འཇམ་པར་ཤོག དར་
བཞིན་བློ་སེམས་དཀར་བར་ཤོག བློ་སེམས་ཀུན་དང་མཐུན་པར་ཤོག ཀུན་གྱིས་གུས་བཀུར་འོས་པར་ཤོག
མཐུན་ལམ་རི་ལྟར་བརྟན་པར་ཤོག རི་བོ་བཞིན་དུ་གཅོད་རྒྱུ་ཡོང་བར་ཤོག རྒྱ་མཚོ་བཞིན་དུ་སྤྱོད་རྒྱུ་ཡོང་བར་
ཤོག ཅི་བསམ་ལྷུན་གྱིས་འགྲུབ་པར་ཤོག གང་བསམ་དེ་དོན་འགྲུབ་པར་ཤོག ཅེས་ཤོད་ཤེས་མཁན་གྱིས་དེ་
ལྟར་སྨོན་ལམ་རྒྱག་གི་ཡོད།
སྨོན་ལམ་གཞན་ཞིག་ནི། མར་དཀར་འོ་མའི་རྒྱ་མཚོ་འཁྱིལ་བར་ཤོག སྦྲང་ཆར་ཟས་ཀྱི་འབྲུ་གཡང་ཤོག
རི་མོ་ཅན་གྱི་གོས་གཡང་ཤོག མཆོད་པ་འབུལ་བའི་གནས་བཟང་ཤོག ནད་པ་གསོ་བའི་ལྷ་རྗེ་ཤོག ཆར་ཆུ་
དུས་སུ་འབབ་པར་ཤོག་ ལོ་ཕྱུགས་རྟག་ཏུ་ལེགས་པར་ཤོག ནད་ཡམས་འཁྲུག་རྩོད་ཞི་བར་ཤོག ཅི་བསམ་
ལྷུན་གྱིས་འགྲུབ་པར་ཤོག ཁ་རྗེ་དབང་ཐང་རླུང་རྟ་སོགས། ནམ་ཡང་རྒུད་པ་མི་འབྱུང་བར། རྣམ་ཐོས་སྲས་ཀྱི་
བཀྲ་ཤིས་ཤོག
ས་བཅད་བཅུ་པ། ཁ་དཔེ་ཁག་གཅིག
1. མི་ཡ་རབས་ཀྱི་མཚན་ཉིད། ཁོག་ཡངས་པ། རྒྱ་ཆེ་བ། རིག་པ་རྣོ་བ། དཀོན་མཆོག་ལ་དད་གུས།
ཕ་མ་ལ་བརྩི་མཐོང་། བཟའ་ཚང་ལ་ཆ་འཇོག བཙན་པོ་གོང་ལ་མི་ཤོར། གཉོམ་ཆུང་ལ་མཐོང་ཆུང་མེད་པ།
བདེན་དྲང་འདི་ཕྱིར་འཕེར་ངེས། ཆང་གྲལ་དུ་ཆང་ཐུབ་པ། ཤག་གྲལ་དུ་ཤག་ཐུབ་པ། སྔར་གྱི་གཏམ་ཕྱིར་
འགྱུར་མེད་པ། སྤྱི་དོན་དང་དུ་ལེན་པ། སྒེར་དོན་ཞོར་དུ་སྒྲུབ་པ། མི་རྒྱུར་ཟ་རྔམས་མེད་པ། རྐུ་ལག་ལ་བཞག་
ཀྱང་མི་བླངས། རྫུན་ཁ་ལ་བཞག་ཀྱང་མི་ལབ། ཁ་བཤད་དོན་ལ་འཁྱོལ་བ། ཕྱུག་པོ་ཡི་བློ་འདྲི་ས། དབུལ་པོ་ལྟོ་
སློང་ས། རྒྱགས་མེད་ཀྱི་འབྲུ་གཡར་ས། དཔའ་གདེང་རི་ལས་བརླིང་བ། ཤེས་རིག་ཉི་ཟླ་ལས་གསལ་བ། ལས་
འབྲས་རྡུལ་ལས་ཞིབ་པ། སྔར་གྱི་མི་འགྱོད་མཁས་པའི་རབ། ཀུན་ལ་བྱམས་ན་བཟང་བའི་རབ། གར་འགྲོ་
འཁོན་མེད་བདེ་བའི་རབ། ལུས་ལ་ནད་མེད་སྐྱིད་པའི་རབ། སེར་སྣ་མེད་ན་མཆོད་འབུལ་རབ། རང་སེམས་
188



དྲི་མེད་ཆོས་ཀྱི་རབ།
ཡུལ་བདེ་བ་འདོད་ན་དམངས་ཀྱི་འདོད་པ་བསྟུན། གཏན་དུ་སྐྱིད་པོ་འདོད་ན་འཕྲལ་གྱི་གྲོགས་ལ་མ་
བལྟ། དཀོན་མཆོག་མཉེས་པར་འདོད་ན་སེམས་ཀྱི་གཡོ་སྒྱུ་སྤངས། མཐོ་རིས་ཐར་པ་འདོད་ན་དགེ་བཅུ་དང་
དུ་ལོངས། ཐམས་ཅད་དགའ་བར་འདོད་ན་ཕྱོགས་རིས་མེད་པར་དགོས། དཔོན་པོ་བྱས་ན་ཁྲིམས་གཏམ་
དྲང་། མི་སེར་བྱས་ན་ངལ་རྩོལ་མཁས། ཆོས་པ་བྱས་ན་དམ་ཚིག་གཙང་། གྲོགས་པོ་བྱས་ན་བློ་གཏད་འཕེར།
ཉིན་འཁོར་བརྒྱ་བཞད་པའི་མེ་ཏོག་དཀོན། ཁྲེལ་ཕྱི་ཐག་རིང་བའི་གྲོགས་པོ་དཀོན། ཉེ་འབྲེལ་བཟང་པོ་ཟས་
དང་ཆང་གིས་བསྟོད། མོ་བཙུན་བཟང་པོ་གོས་དང་རྒྱན་ཆས་བསྟོད། རྟ་ཕོ་བཟང་པོ་སྒ་དང་སྲབ་ཀྱིས་བསྟོད་
ཅེས་དང་།
2. བུད་མེད་ ཐ་ཤལ་གྱི་སྤྱོད་ལམ། བྱབ་ཆུང་། འཁྱོར་འདོད་པ། ཁ་ལག་གི་རྣམ་འགྱུར་མང་བ།
བསྡད་ན་ཉལ་རྒྱུ་ལས་ན་བཅག་རྒྱུ། འགྲོ་ན་ངུ་རྒྱུ། མེད་རྒྱུ་མུག་རྒྱུ་མཆུ་རྩེ་ཁུར། གཡོ་སྒྱུ་ཆེ་བ། ཉལ་རོགས་
ལྐོག་ཏུ་གསོ་བ། ཁང་པ་ནང་དུ་ཕ་མ་རྒན་རྒོན་ལ་ཚིག་ངན་དང་དམོད་མོ་བྱེད་པ། ཕྱིའི་སྒོ་ཟོག་དང་ཁྱི་ཕག་ལ་
རྡོ་དང་རྒྱུག་པའི་ཁ་ལག་སྤྲོད་པ། ལུས་པོ་ཁྱི་ཕག་ལས་བཙོག་པ། མི་དགོས་པའི་ཇུས་གཏོགས་ཆེ་བ། དབྱེན་ཁ་
ཚ་བ། ཕན་ཚུན་འཛིང་ཁ་གདབ་པ། བུད་མེད་གཡོ་འཕྲུལ་གྱི་བྱ་ངན་ལ། ལྷ་སྲིན་སྡེ་བརྒྱད་ཁྲེལ་རྒོད་ཤོར། མ་
ངན་བུ་མོ་ཚིག་སྤོབས་ཆེ། ཁང་པ་ནང་མི་ཁ་འཐོར་གཏོགས། དབང་མ་ཐོབ་དགོས་རྒྱུ་ནག་མོ་ཡིན། བྱ་མ་
རྒྱགས་དགོས་རྒྱུ་ཁྭ་ཏ་ཡིན། སྨད་ཚོང་བྱི་མོ་སྒོ་རྩ་ན། ལུས་མཛེ་ཕོ་མོ་ཞན་ཡང་འགྲིམ་ར་ཡོད། འཇར་འགྱུར་
མང་བ། སྟོང་གཏམ་ཆེ་བ། བུ་ལོན་ལ་མི་འཛེམས་པ། ཡོད་པ་ལྟོ་བྱེད་བྱ་འདྲ་བ། གསོག་པ་མེད་བྱེད་ཕག་
འདྲ་བ། བུད་མེད་ཀྱི་བློ་བྱས་ན་ཁང་ཐོག་རྩྭ་སྐྱེ། དཀར་མོ་སྐྱ་ལི་མ་དེད་ཕོ་དད་ཆེ། གླེན་མོ་སྣང་མཐོན་རང་
སྣང་ཆེ། སྨུག་མོ་བརླ་རིང་མ་དེ་གནས་གདམས་ཆེ། ཚེ་རོགས་དྲིན་ཆེན་ཕྱི་ལ་འབུད། ཁྲམ་པ་མཇེ་རྒོད་ནང་ལ་
བཙུད། བུད་མེད་བློ་ཕུགས་བྱས་ན་ཁ་མཆུ་རྒྱུན་མི་ཆད། དེ་དང་གབ་ཕྱིར་སློག་པ་རྣམས་བུད་མེད་ཡ་རབས་ཀྱི་
སྤྱོད་ལམ་ཡིན། རབ་ཆར་ལོ་ཏོག་སྐྱེ་འབྲས་ཡིན་པའི་སྤྲིན་གྱི་མགོ་ལ་གཟིགས། འབྲིང་བུ་ཚ་ཡི་འདུག་ཆོས་ཡིན་
པའི་བུ་ཚའི་མིག་རྩ་ལ་གཟིགས། ཝ་མ་འདོད་ཅན་གྱི་བུད་མེད་རྒྱབ་སྐྱེ་ལ་གཟིགས། དུས་ལ་བབ་མེད་ན་དགྲ་བོ་
མི་ཐུལ། རྒྱུ་འབྲས་མེད་ན་ནོར་རྫས་མི་འཁོར། བསྐོས་པ་མེད་ན་ཆུང་མ་མི་ལོན་ཞེས་དང༌། །
3. མཁས་ཆེན་རང་བློ་བསྲང་། བླུན་རྨོངས་གཞན་སྐྱོན་གླེང་། རྟ་ལ་རྒྱུག་ཤེད་ཡོད་ན། བྱང་ཐང་ཟད་
མཐའ་མེད། རྒོད་ལ་འཕུར་རྩལ་ཡོད་ན། བར་སྣང་སྟོང་པ་རེད། ཁ་ར་མར་ལས་འཇམ། སྙིང་ཚེར་མ་ལས་
རྩུབ། རྐུབ་རྒྱ་ལམ་བས་བྱུང་། ངོ་གྲོད་པ་བས་སྲ། ཕྱི་དཀྲུག་ཌ་རུ་མགོ བར་དཀྲུག་ལྕེ་གཉིས་མ། ནང་དཀྲུག་
བྲ་བོ་མཆུ། སྡེ་དཀྲུག་མགོ་གཉིས་མ། མདའ་མོ་ལྷོ་ལ་གཏད། དགྲ་བོ་ནུབ་ལ་ལུས། གཏམ་ན་གཏམ་ཆོག་
ཡག་ལེ། སྔར་གཏམ་ཕྱིར་འགྱུར་མེད་ལ། འགྲས་ན་འགྲས་ཆོག་ཡག་ལེ། ཞེ་ནག་དུག་གི་སྡོང་པོ། བསྟུན་ན་
བསྟུན་ཆོག་ཡག་ལེ། ལྷ་ཞལ་སྟེང་གི་རྒྱ་དར། རང་ངོས་གཡག་རྗེས་དོར། མི་ངོས་ཤིག་རྗེས་བཙལ། སྡོང་པོ་
1
189



རང་སར་བཞག ཡལ་ག་རལ་གྲིས་བཅད། དགྲ་བོ་ཡན་པོར་ལུས། གཉོམ་ཆུང་བཙན་གཏམ་མཁས། སྟོང་
བཤད་ཀྱིས་དགྲ་མི་ཐུལ། དམ་ཉམས་ལ་ལྷ་མི་འཁོར། གཟི་སྐེ་བཏགས་པའི་བྲང་ཞེང་། བྱིས་ཆུང་སྲན་མ་ཟ་
བའི་འགྲམ་ཤེད། གཉོམ་ཆུང་མ་ནུས་སྒོ་འགྲམ་ལ། ཡོབ་རྡེབ་ ཤར་ར་འགྲོ་མ་མྱོང༌། བཙན་ཕྱུགས་དར་
འཛོམས་པའི་སྒོ་འགྲམ་ན། འཇམ་ཤུར་ཤུར་དཔའ་ཞུམ་བྱས་མ་མྱོང་། སྒོ་ནོར་བ་རྒན་བྱས་ན། བཙོག་དྲི་རྒྱུན་
ཆད་མེད་པ། ཁྱིམ་མཚེས་འཕར་བ་བྱས་ན། ཤ་ཁྲག་རྒྱུན་མི་ཆད། འགྲས་ཡ་ཀླུ་ལ་བྱས་ན། མཛེ་ནད་རྒྱུན་མི་
ཆད། བློ་ཕུག་བུད་མེད་བྱས་ན། ཁ་མཆུ་རྒྱུན་མི་ཆད། ཤར་ནི་ཕྱེ་བར་འདྲ་བར། ལྷོ་ནི་སྤུངས་ས་འདྲ་བ།
ནུབ་ནི་བཅད་པ་འདྲ་བ། བྱང་ནི་བཀག་ས་འདྲ་བ། སྣང་བ་དགུང་བའི་མཐོ། སྤྱོད་པ་ཁྱི་ཕག་ལས་ཞན།
གཏམ་ཐོག་དོན་ལ་མ་གནས་ན། སྟག་ཤར་ཨོ་མདུད་མེད་ལེ་རེད། མཛེ་ཐོག་ཐོ་བ་མ་ཕོག་ན། མགར་བ་སྣང་
བ་མཐོ་ལེ་རེད། ཨ་སར་ཅན་དང་གྲོགས་པོ་མ་སྒྲིག ཁ་རྒོད་ཅན་དང་རྩེད་མོ་མ་རྩེ། གཡོ་སྒྱུ་ཅན་དང་སྙིང་
གཏམ་མ་བཤད། བློ་མི་བདེ་ས་ལ་ཞག་མ་སྡོད། ཆང་སྨྱོན་ཅན་དང་གྲལ་མ་སྒྲིག ཆེ་ཆུང་མེད་པར་ང་རྒྱལ་མ་ཆེ།
དོན་མེད་པའི་གྲོང་འགྲིམ་མ་མང༌། དབྱེན་དཀྲུག་ཅན་དང་གླེང་མོ་མ་གནང༌། དཔོན་ཟ་འདོད་ཅན་གྱི་སྒོ་ཙ་ན།
རྒྱུ་རང་ཐག་ཆུང་ཡང་འགྲིམ་ར་ཡོད། སྨད་འཚོང་བྱི་མོ་སྒོ་ཙ་ན། ལུས་མཛེ་ཕོ་ཅན་ཡང་འགྲིམ་ར་ཡོད། དཀོན་
མཆོག་ལ་དད་གུས་ཆེ་བ། ཕ་མ་ལ་བརྩི་ཐང་ཆེ་བ། ཚེ་རོགས་ཆ་འཇོག་ཆེ་བ། སྤྱི་དོན་ལ་དོ་འཁུར་ཆེ་བ།
བདེན་རྫུན་འདི་ཕྱིར་འཕེར་ངེས། གྲོགས་པོ་ཕན་ཚུན་ལྟ་བ་ཟབ་པ། སྒྲིག་ལམ་ཐད་རྫི་སྲང་མཐོ་བ། བྱིན་
རླབས་ཅན་གྱི་བླ་མ། བདེན་རྫུན་སྲོང་བའི་དཔོན་པོ། བློ་གཏད་འཕེར་བའི་གྲོགས་པོ། ཆ་འཇོག་འཕེར་བའི་
ཚེ་རོགས། དམ་ཚིག་གཙང་བའི་མཆེད་གྲོགས། རྒྱུ་འབྲས་འཕེར་བའི་བསམ་ཤེས། མ་སྲུ་ཞེ་ཕུགས་ལྷོད་ན་
གཡོག་མོ་ཚིག་ལན་འདེབས། མིང་པོ་བྱང་སེམས་ཆེ་ན་སྲིང་མོ་འདོད་ཆགས་ལང༌། ཚེ་ཕྱི་མ་རེའི་བླ་མཆོད་ལ།
འབུལ་བ་མཆོད་བསྟོད་མ་བྱས་མེད། གཡོ་ཆེན་རྫུན་མགོ་བསྐོར་བསྐོར་ནས། ཡོན་མཆོད་ཟེར་བ་ཞེ་སེམས་
འཁྲུགས། གསོན་ད་གང་རེའི་དཔོན་པོ་ལ། རྒྱུ་ནོར་རྔན་པ་མ་སྦྱིན་མེད། མི་ཕན་དགྲ་རུ་སྡང་སྡང་ནས། མགོ་
འདྲེན་ཟེར་བ་ཞེ་རེ་འཁྲུག རྒོད་པོ་བཙན་པོ་སྟེང་ལ་རེད། གཡོ་སྒྱུ་ཕ་མ་གཉིས་ལ་བྱེད། ཧམ་པ་ཚེ་རོགས་ཁ་ལ་
ཆེ། མགྱོགས་པ་ར་བ་ནང་ལ་རེ། དཔུང་པ་ཁྱིམ་ཚང་སྟེང་ལ་འཕུར། རྡོ་རྡུང་ཁྱི་རྒན་སྟེང་ལ་རེ། ཁ་བཤད་སྤྲང་
པོ་སྟེང་ལ་མཁས། དམ་ཚིག་ཉམས་པའི་སློབ་མ་ལ། ཡོན་ཏན་མཁས་ཀྱང་སངས་མི་རྒྱ། བསེ་རག་འཁོར་བའི་
ཕྱུག་པོ་ལ། ཟ་རྒྱུ་ཡོད་ཀྱང་ལྟོ་མི་རྒྱག རང་སྣང་ཅན་གྱི་བུ་མོ་ལ། སྐྱེ་གཟུགས་བཟང་ཡང་སྐྱིད་མི་རིག ཇ་མགོ་
ལོ་ཡག་ན་སྟོང་ལོ་ཡག རྐྱང་མ་མགོ་མཐོ་ན་བུ་མགོ་མཐོ། འདུག་ཕ་ཆོས་ཡག་ན་བུ་ཆོས་བདེ། དཔོན་རང་སྡེ་
འཚོས་ན་ཆེན་པོ་ཡིན། བུ་ཕ་ཆོས་ཟིན་ན་རྒོད་པོ་ཡིན། །
4. རི་ཆེན་པོ་སྟེང་ལ་ཉི་ཟླ་ཡོད། ཆུ་ཆེན་པོ་སྟེང་ལ་གྲུ་ཟམ་ཡོད། དཔོན་ཆེན་པོ་སྟེང་ལ་རྒྱལ་ཁྲིམས་ཡོད།
དཔོན་པོ་དྲིན་ཆེན་བཀའ་དེ་བླུན་པོས་སྒྲུབ། བློན་བསམ་དཀར་ཅན་དེ་རྒྱལ་པོས་གསོ། ཚེ་གང་མདའ་ལ་སྦྱང་
སྦྱང་ནས། དཔུང་པའི་ཤ་རྒོད་མ་ཉམས་ཡོད། དཔའ་རྟགས་མ་ཆད་མེད་བླང་བླང་ནས། རྒོད་པོའི་སྙིང་ཤེད་
190



མ་ཉམས་ཡོད། བློ་དཀོན་མཆོག་གསུམ་ལ་གཏད་གཏད་ནས། ལུས་འབྱུང་གཞི་མ་འཁྲུག་བདེ་མོ་ཡིན། ཤར་
གྱི་ཁྲི་གདུག་ཉི་མ་དེ། འདུག་ལ་མ་བསྐོས་འགྲོ་ལ་བསྐོས། གླིང་བཞི་བསྐོར་ཞིང་མུན་པ་སེལ། རྩི་ཤིང་ལོ་ཏོག་
དྲོད་ཀྱི་སྨིན། མར་བབ་གཙང་ཆབ་སྔོན་མོ་དེ། འདུག་ལ་མ་བསྐོས་འགྲོ་ལ་བསྐོས། ལ་ལུང་འགྲིམ་ནས་ས་ཞིང་
བརླན། འབྲུ་རིགས་སྨིན་པའི་བཅུད་དུ་བྱེད། རྔམ་ཆེ་ན་སྟག་མོ་ཤ་ཡིས་བརྣང་། རྒྱུག་ཆེ་ན་ཝ་སྣ་རྡོ་ལ་ཐུག །
5. སྤྱང་ཨ་ཐང་ལུག་ཁྱུ་ཟོས་ཟོས་ནས། རྫི་བོ་འུར་རྡོ་ལ་མི་སྐྲག ཕོ་ཁྲམ་པ་མི་རྒྱུ་ཟོས་ཟོས་ནས། རྒྱལ་པོ་
ཁྲིམས་ལ་མི་སྐྲག རྩྭ་ཐང་བཟང་པོ་ལུག་གིས་བཟས། ཁག་ངན་པ་རའི་ཁུར། ཟས་ཞིམ་དགུ་མགྲོན་གྱིས་ཟོས།
ལས་སྡུག་དགུ་གཡོག་གིས་བྱེད། ལས་དྲང་བདེན་བློན་གྱིས་བྱེད། རྗེ་ཁྲེལ་མེད་བློན་གྲལ་ཕུད། ཕོ་རབས་ཀྱི་སྡེ་
ཆོས་འཚོ། ཕོ་འབྲིང་གིས་རང་བྱུས་འཚོ། ཕོ་ཐ་མའི་རྩེད་མོ་རྩེ། དཔོན་ཟེར་ཤེས་པ་ཁོག་རུལ། གཡོག་ཟེར་
བཟོས་པ་འགྲངས་མེད། དུད་ཟེར་བ་སྐྱིད་མེད་སྡུག་ཟད། སྨན་ཟེར་བ་ངོ་ཚ་ཁྲེལ་མེད། སྡེ་ཟེར་བ་ནང་ངན་
ཚང་རྩུབ། བྱིན་རླབས་ཀྱི་རྩ་བ་དད་པ། དགེ་བའི་རྩ་བ་སྙིང་རྗེ། སྒྲིག་སྦྱང་གི་རྩ་བ་ཕྱག་བསྐོར། རྒྱུ་འབྲས་ཀྱི་
རྩ་བ་མཆོད་པ་དང་སྦྱིན་གཏོང་། སྡེ་སྡང་ཁ་གནོན་བྱམས་དང་སྙིང་རྗེ། བོད་ལ་དུ་བ་རྣམ་གསུམ་ཡོད། སྨད་
དྲེད་མ་ཆང་གིས་རྒྱགས་ན་ངུ། དེ་སྡུག་ངུ་མ་རེད་དགའ་ངུ་རེད། གཅེས་ཕྲུག་འོ་མས་རྒྱགས་ན་དུ། དེ་ལྟོ་ངུ་མ་
རེད་རྒྱགས་ན་དུ། སྤྱང་ཕོ་མཐོང་ཤས་རྒྱགས་ན་དུ། འགྲང་ལྟོ་ངོས་ཟིན་མེད་ན་དུ། ཆུང་དུས་ཕ་མའི་དྲིན་ལན་
གསབ། གཞོན་དུས་མཐའ་འཁོབ་ཆོས་ལ་བསྒྱུར། རྒས་དུས་བླ་མའི་གདམས་ངག་བསྒོམས། ཤི་དུས་ཞིང་
ཁམས་གང་དགར་འགྲོ།
6. རྨོས་པའི་རྒྱ་ཞིང་ཆུ་མ་དེ། སྟོན་འབྲུ་དྲུག་ལག་ཏུ་མ་སོན་ན། འབྲུ་ཕར་བཏབ་སོ་ནམ་དོན་མེད་རེད།
གསོག་པའི་ཕ་ཟོག་དཀོར་མཛོད་དེ། ལུས་གྲང་ལྟོག་བྱུང་དུས་མ་ཕན་ན། ཕྱུག་པོ་ཡི་དྭགས་གཏེར་སྲུང་རེད།
རིན་གང་ཚེ་སྦྱིན་པའི་འདོ་བ་རྟ། ས་གཞུང་དྲུག་ལིང་གིས་མ་ཆོད་ན། རིན་གང་ཚེ་སྦྱིན་པ་དོན་གོ་ཆུང་།
འདོད་པའི་བུ་ལ་གཏམ་ལན། མཆོད་པའི་མི་ལ་མགོན་སྐྱབས། འདྲིས་པའི་མི་ལ་ངོ་ཚ། བཞོན་པའི་རྟ་ལ་ཆག་
ཆུ། འདྲེན་སྟོན་མེད་པའི་བླ་མ། རྫ་སྦུབ་ནང་གི་མར་མེ། མི་ཡང་མི་གསལ་རང་ཡང་ནག ཕན་སྐྱོབ་མེད་པའི་
ཉེ་བ། ཐལ་གྲང་ནང་གི་མེ་སྟག མི་ཡང་མི་དྲོ་རང་ཡང་གྲང་། བློ་ཕུགས་གོང་མ་ལྷ་ལ་གཏད། རྡོ་རྗེ་གོ་ཁྲབ་
ལུས་ལ་འཛོམས། མཐུ་ལྡན་རྫུ་འཕྲུལ་འཇའ་ལུས་གྲུབ། གཏམ་དེ་སྔོན་ལ་བཤད། རྫུན་དེ་ཕྱི་ལ་བུད། མནའ་
ཤ་བསྲེག་བཞིན་དུ་ཟོས། ཁྲེལ་སྟ་རེ་བཞིན་དུ་གཡུག རོགས་རི་རྒྱལ་དེ་ཕུང་། འདོད་པའི་རྒྱུ་ལ་ཆེ་ཆུང་མེད།
དགའ་བའི་ཟས་ལ་མང་ཉུང་མེད། རྩིས་དང་ས་རིས་མ་སྦྱངས་ཡང༌། འབྱུང་བ་སྤར་ཁ་བཟང་པོ་མཐུན། ཕ་
མའི་གཉེན་སྒྲིག་མ་བྱས་ཀྱང་། ཚེ་རོགས་ཐོད་པའི་རི་མོ། ཉེས་མེད་ཆད་པ། བུག་མེད་ལྷན་པ། དཔོན་རང་སྡེ་
འཚོས་ན་ཆེན་པོ། བུ་ཕ་ཆོས་ཟིན་ན་རྒོད་པོ། གཏམ་དོན་གཉིས་ལ་གཏན་ཚིག མདའ་འབེན་གཉིས་དེ་ཐོད་
གཏུག ནད་ཚ་གྲང་གི་དབྱེ་འབྱེད། སྨན་བཟང་དྲུག་གི་ཕན་གནོད། བཅོས་གཏར་བསྲེག་གི་དཔྱད་སྒོ། ཚིག་
ལ་མཚོན་ཆ་མེད་ཀྱང་། མི་སྙིང་ཚལ་པ་གཤགས། རླུང་ལ་གཤོག་པ་མེད་ཀྱང་། རི་ལུང་འུར་གྱིས་བསྐང་། ཆུ་
191



ལ་སྦར་མོ་མེད་ཀྱང་། ས་ནག་གད་པས་བཅད། བླ་མས་གསོས་པའི་གྲྭ་པ། དཔོན་པོས་གསོས་པའི་ཧོར་འདྲ།
ཕ་མས་གསོས་པའི་བུ་རྒྱུད། རི་ལ་འཁོར་བའི་ཤ་རྐྱང༌། ཆུ་ལ་འཁོར་བའི་ཉ་སྲམ། ངས་ཁྱེད་ལ་རེ་བ་ཐེངས་
གཅིག ཁྱོད་ང་ལ་རེ་བ་ཚེ་གང་། སྒོ་ང་ལུང་མེད་ལ་ལུང་། རྟ་རྔ་འཛེར་མེད་ལ་འཛེར། ཞ་བོ་རྐང་མེད་ལ་
འགྲོས། ལྷུག་པ་སྨྲ་མེད་ལ་གཏམ། ལོང་བ་མིག་མེད་ལ་མིག མཁོ་ནི་ནག་པོའི་རྒྱ་ལ་མཁོ། རྔོན་པ་དེ་སོད་ཤ་
ལ་ཟ་དུས་མེད། རྐང་ངན་འགྲོ་ལམ་ལ་སླེབས་དུས་མེད། མི་ཆེན་ཉེས་མེད་ཆད་པ། ཤིང་ཆེན་ཉེས་མེད་སྟ་རེ།
ཆུ་ཆེན་ཉེས་མེད་ཟམ་པ། སྔ་དྲོ་བཅད་གཏུབ་གསུམ། ཉིན་ཕྱེད་མོ་རྩིས་གཏམ་གསུམ། ཕྱི་དྲོ་རོ་བསྲེག་འཕོ་
འདེབས། དུས་ཚོད་མི་ལ་ཡིད་ཆེས་མེད། འཁྱག་རོམ་གཟུགས་ལ་ལྟ་སོ་མེད། རྒོད་ཤ་ལ་དགའ་ཀྱང་སྲོག་མི་
གཅོད། གཟིག་ཁྱི་ཁྲག་འཐུང་བའི་མཐར་བརྒྱན། གོང་ཐོབ་ཐང་ཆེ་བའི་ཐུ་བ། སྟག་མི་ཤ་ཟ་བའི་སྒྲོག་གདན།
མཐོ་ཆེ་ན་ཉི་ཟླ་གཟའ་དང་ཐུག དམའ་ཆེ་ན་ཉ་མོ་ལྕག་ཀྱུས་བཟུང་། འགྱིང་ཆེ་ན་གླང་རྒན་དབྱུག་པའི་བརྡུང་།
བཙན་ཆེ་ན་སྟག་མོ་མདའི་རྨས། ངར་ཆེ་ན་གློག་ལྕེ་ཐན་པས་ཚིག ཆོས་སངས་རྒྱས་བསྟན་པ་འཛིན་པའི་རྒྱལ་
པོ། ལྷོ་འཛམ་གླིང་བདེ་ལ་བཀོད་པའི་རྒྱལ་པོ། བོན་མུ་སྟེགས་འདུལ་བའི་དཔའ་བོ། ཚེ་ཕྱི་མར་ངན་སོང་
འདྲེན་པའི་སྐྱེས་བུ། ཕོ་རྒོད་ཞན་གཏམ་ན་འབྱེད། གྲི་རྣོ་ཞན་བཅད་ན་འབྱེད། ཟས་ཞིམ་ཞན་བཟས་ན་
འབྱེད། སྔར་གཏམ་གོང་མ་དེ་གཙོ་ཆེ། མདན་བུ་བར་མ་དེ་བརླིང་དགོས། དགྲ་བོ་དབང་དུ་བསྡུས་པའི་རྡོ་རྗེ།
འདྲེ་བདུད་དམ་པ་བཏགས་པའི་ཕུར་པ། རྒྱགས་འདྲེ་ཡས་ལ་བཀར་བའི་རྐང་གླིང་། དམ་ཉམས་སྙིང་ཁྲག་
འཐུང་བའི་ཀ་པ་ལར། འཆི་མེད་བདུད་རྩི་གང་བའི་ཚེ་བུམ། །
7. མཛོ་མོ་ལ་རྒྱབ་ཡོད་ཀྱང་། སྣ་ཐག་ཨ་པོའི་ལག ལ་མགོའི་སྤྱང་ཀི་མི་ལྟོགས་པར། ལ་རྩར་ལུག་གུ་མི་
ལྟོགས་པ། ཆང་བཟི་ན་གཏམ་མང་། གཏམ་མང་ན་ལྷད་མང་། གདོང་པ་ལེབ་ལེབ་ཐོག་ཏུ། མཛུབ་གུ་ཧྲིལ་
ཧྲིལ་བཞག་ཡོད། མགོ་དཀྱིལ་དུ་བརྒྱབ་ནས་རྔ་མ་གཞུང་དུ་འགྲོ་ཐབས་བྱེད་རོགས། དཔོན་པོ་ཁྲི་ཐོག་བསྡད་ན་
སྤྱན་མིག་ཟངས་དཀར་ནང་དུ་ལྟ། བླ་མ་ལས་བླ་གཡོག་རྫིག་ཙམ་མ་བྱས། མ་ལས་བུ་ཆེ་བ། འབོག་སྒྲིལ་ལས།
མདུད་པ་ཆེ་བ་མ་བྱས། དབུལ་པོས་ཆང་གཅིག་བཙས་ལེ་དེ། ལོ་གསུམ་ཉེ་བ་དང་བྲལ། ཞག་གསུམ་ཉལ་ཆས་
དང་བྲལ། ཡོད་མ་མྱོང་བ་གཅིག་ར་གཅིག འཚོ་མ་མྱོང་སྤང་དཀར་སྟེང་དུ་འཚོ། དགུ་དགུ་མེད་ལེ་གཡང་མ་
རྩི། བ་གཅིག་ར་གཅིག་ཐན་མ་རྩི། གཏམ་སྙན་པོ་ཡོད་ན་ཤོད་ཤོག མི་རྒན་གྱིས་བློ་རྒན་ཞིག་བཤམས་ཤོག
ལས་ལམ་འགྲོ་མི་རྒྱུག་བྱས་མི་ཡོང་། དཔོན་ཅི་སྲུང་བཀའ་དེ་མ་བསྒྲུབས་ན། གཡོག་ཤེས་པ་ཡོད་ན་དོན་གོ་
ཆུང༌། འཛམ་གླིང་བསྐོར་ར་བརྒྱབ་ཡོད་ཟེར། ཟན་ལོག་མགོ་མཇུག་མ་ཤེས་པ། ལྟོ་ཕ་མས་སྟེར་ན་རྒྱགས།
ཁྲིམས་དཔོན་པོས་བཅད་ན་དྲང་། དཔོན་པོ་བཀའ་ལ་ཡར་ཞུ་མེད། རི་སྐེད་རྡོ་ལ་ཡར་སྒྲིལ་མེད། དཀའ་མོ་ལ་
ཞིག་མ་བརྒྱབ་ན། བདེ་མོ་ཐང་ལ་མི་སླེབས། སྲ་མོ་རུས་པ་མ་བཅག་ན། ཞིམ་པོའི་རྐང་དེ་མི་རག ཕྱིར་ཆར་
པའི་ཆར་ཐག་ཆད་ཀྱང་། ནང་ཐིགས་པའི་ཐིགས་ཐག་ཆད་མི་ཡོང་། མི་ཡུལ་དུ་གོས། རང་ཡུལ་དུ་ཟས། མ་
གཙང་བསང་ཤིག་བཏང་བ་ལས། བསང་རྭ་སྟོང་པ་བཞག་ན་དགའ། ཨ་མ་ཡིན་ཤག་ཤག ནུ་མ་ནུ་ཤག་ཤག
192



སྨན་བུ་མོའི་རྗེས་སུ་མིང་པོ། ཤ་གྲོད་པའི་རྒྱབ་ཏུ་མཚེར་པ། ཤིང་སྦོམ་པོའི་རྗེས་སུ་ཕྲ་མོ། རྒྱུ་ཕྱུག་པོའི་རྗེས་སུ་
དབུལ་པོ། མི་ངན་ལྟག་ཤེད་ངོམས། ཁྱི་ངན་བདག་ཤེད་ངོམས། ཁྱི་བཀག་མི་ཡོད་དུས། འཐེན་མི་མ་རྒོད།
མི་རག་ས་ལ་ཟས་འཚོལ། ཁ་སྤུའི་ནང་དུ་ཤིག་འཐུ། ཡང་ན་ཚིག་གསུམ་བཤད་ན་ཤེས། ཡང་ན་ཞག་གསུམ་
བསྒྲིགས་ན་ཤེས། རང་དོན་རྟ་རྔ་ཙམ་མེད་པ། སྣང་བ་བ་ལས་མཐོ་བ། སྐྲག་ས་མེད་པའི་གོ་ཁ་ལ། གཅེར་བུ་
ཡར་མཆོངས་མར་མཆོངས། མིས་བསམ་བསམ་རྟས་མི་བསམས། རྟས་བསམ་བསམ་གོམ་པ་མི་ཕོག མནའ་
མ་མ་རེད་རྔ་མ་རེད། རྔ་མ་ས་གཡུག་རྡོ་གཡུག་རེད། མག་པ་མ་རེད་གཡག་པ་རེད། གཡག་པ་ས་འཕྱག་རྡོ་
འཕྱག་རེད། ཤ་ཞིམ་པོ་རུས་པའི་གསེང་ནས་ཡོད། དེ་དཔོན་གྱིས་མི་རིག་གཡོག་གིས་རིག གཅོང་ནད་དེ་མེད་
ན་ཡན་ལག་ཕྲ་དགོས། གླེན་རྒྱུ་དེ་མེད་ན་མགོ་བོ་ཆེ་དགོས། མཛེ་རྒྱུ་དེ་མེད་ན་མིག་རྩ་དམར་དགོས། འབྲོག་
པ་ལས་རྒྱུ་མེད་པ། བེའུ་ཡར་གཏོང་མར་གཏོང་། སྒོམ་ཤིང་འཕྱི་བ་མ་བསད། འདྲེན་པའི་བླ་མ་མི་དགོས། ཉི་
མར་རྒྱབ་མ་གཏད། ཕ་མར་ངོ་མ་ལོག མི་དེ་འདྲིས་ན་སྐྱོན་ཞིག་འཚོལ། དུད་འགྲོ་དེ་འདྲིས་ན་དྲི་ཞིམ་ཚོར།
ཡང་ན། གྲིབ་བཞིན་ཡིན། ཉེ་བ་ཐག་རིང་ཡོད་ན་ཕན། ཉི་མ་སྤྲིན་ཞབས་ཡོད་ན་དྲོད། ཁ་བདེ་པོ་མི་ཡི་
དཔོན་པོ་ཡིན། ལག་བདེ་པོ་མི་ཡི་གཡོག་པོ་ཡིན། བསམ་བློ་སྔོན་དུ་བཏང་ན་མཁས་པ་ཡིན། འགྱོད་པ་རྗེས་སུ་
སྐྱེས་ན་གླེན་པ་ཡིན། ཤིང་ལ་འཛེར་མེད་པ་དང་མི་ལ་སྐྱོན་མེད་པ་རྙེད་དཀའ། གཏམ་སྔོན་ལ་བཤད་ན་ལྷད་
མེད། རིལ་མ་གཏད་རྒྱབ་འཕངས་ན་མིག་མི་དགྲ། ཐག་རིང་ཉེ་བ་ལས་ཐག་ཉེའི་གྲོང་པ་དགའ། མི་ཕོ་གྲལ་ལ་
བསྡད་ན་གཏམ་གསུམ་གྱི་བཤད་ཁྲལ། རྟ་ཕོ་གདང་ལ་བརྒྱབ་ན་གོམ་གསུམ་གོམ་གཉིས་ཀྱི་འགྲོ་ཁྲལ། མི་
དགའ་ན་ཆོས་ཡིན། ཕ་མ་དགའ་ན་དྲིན་ཡིན། གྲོ་མ་གཏིང་ལ་མེད་ན། གྲོ་ལོ་ཁ་ལ་མི་དོན། སྐྱིད་དུས་མགོ་
འཕང་མ་མཐོ། སྡུག་དུས་མགོ་འཕང་མ་དམའ། གསེར་ས་འོག་ཡོད་ན་འོད་ནམ་མཁར་ཁྱབ། སྤྲིན་དཀར་
པོར་ཚད་བཙུགས། ས་ནག་པོར་འདོམས་འཇལ། མི་རྐང་གཉིས་ཀྱིས་ལས་མི་བྱས། ཁྱི་རྐང་གཉིས་ཀྱིས་སྒོ་མི་
སྲུང༌། མཛོ་བཙོངས་ཀྱང་སྣ་ཐག་མི་བཙོང་། རྟ་བཙོངས་ཀྱང་མ་ཐུར་མགོ་མི་བཙོང་། མཛོ་འགྲོ་བ་རིག ཤིག་
འགྲོ་བ་མི་རིག མི་བརྒྱ་ལ་སེམས་པ་བརྒྱ། མཛོ་བརྒྱ་ལ་རྭ་ཅོ་ཉིས་བརྒྱ། མཛོ་གཡུང་པོ་ཞིག་དགོས། གཡུང་
པོའི་ནང་གྲུང་དགོས། བུ་རྩིད་སྐུད་གཉིས་དེ་གྲིམ་དགོས། གྲིམ་པོའི་ནང་ནས་ལྷོད་དགོས། བུ་མོ་བལ་སྐུད་
གཉིས་དེ་ལྷོད་དགོས ལྷོད་པོའི་ནང་ནས་གྲིམ་དགོས། ནག་མོ་ལངས་བཤད་བྱས་ན་རྟ་པ་ཉིན་ལམ་བཀག མི་
ནག་པོ་བཟོས་མཁན་ནག་མོ་ཡིན། གོས་ནག་པོ་བཟོས་མཁན་དྲི་མ་ཡིན། རིན་ཆེན་མི་ལ་ཁྲི་སྐོར། འདོ་བ་རྟ་
ལ་དགུ་སྐོར། མི་མ་ཤི་བློ་མི་ཟད། བྱ་མ་ཤི་སྒྲོ་མི་སྐམ། ཕྱི་གཏམ་ནང་ལ་མ་གླེང་། ནང་གཏམ་ཕྱི་ལ་མ་བཤད།
མི་ཡི་རི་མོ་ནང་ལ་ཡོད། སྟག་གི་རི་མོ་ཕྱི་ལ་ཡོད། མ་རབས་མ་བཤད་ན། ཡ་རབས་མི་མཚར། བློ་ཉེ་བ་གཏད་
ན་རུམ་གང་། ཞིང་བྱེ་མ་གཏད་ན་སྒྲོ་བ་གང་། ཤ་ཞིམ་པོ་རི་སྐེད་སྤྱང་ཀིས་བཟས། ཁེ་ངན་པ་རྒྱ་རུང་ཁྱི་ལ་
བཀལ། ཤ་ཕོ་ཆེན་ལ་མོ་ཕོག་དུས། ཕར་འགྲོ་གཅིག་དང་ཕྱིར་ལྟ་ཞིག་བྱེད་དགོས། མཛོ་ཕོ་དོ་དགུ་ཡོད་ན།
རྨོན་པ་མི་ལ་རེ་དགོས། སེམས་ཆུང་ཆུང་བསམ་པ་མ་ཕམ། རྡོ་གོར་མོ་རླུང་གིས་ཁུར་རབས་མེད། མི་རྒན་རྟ་
193



རྒན་ཁྱི་རྒན་གསུམ། ལས་བྱས་པ་ཆེ་ཡང་ཀུན་གྱིས་སྡང་། ཨ་ཉོག་ཁྱི་གུ་རྟེའུ་ཆུང་གསུམ། བྱས་པ་མེད་དེ་ཀུན་
གྱིས་བྱམས། བླ་མས་རང་མགོ་མི་ཐོན་པར། ཤི་ཕོར་འདྲེན་སྟོན་མ་བྱས། ཤ་མ་བཟས་རྫོབ་མཁན་བླ་མ་རེད།
ཤ་ཚོས་པོ་ཟ་མཁན་བླ་མ་རེད། གཏམ་དྲིས་ནས་མ་བཤད་བསྒུགས་ནས་བཤད། ཁ་དཔེ་ཉན་ན་གོ རི་མོ་
བལྟས་ན་ཤེས། འདུག་ཤེས་རི་བོང་ཙོག་ཙོག འགྲོ་ཤེས་ཝ་མོ་རྐྱང་རྐྱང༌། གཏོར་མ་ཤིང་མགོར་བཞག་ན་ཁྱི་མི་
དགའ། ཤིང་རྩར་བཞག་ན་བྱ་མི་དགའ། སྟག་མཆོང་ས་ཝ་མོ་མཆོང་། ཝ་མོ་གྲོ་ལུ་སྐྱེད་པ་བུད། ཁྱི་རྒན་གད་
ཁུག་ཚུད་ན་མཆེ་བ་སོར་གསུམ་བསྟན། གད་པ་འོག་ཏུ་ལྐོག་རྡུང་། མུན་ནག་འོག་ཏུ་ལྐོག་བསད། གཉོམ་ཆུང་
སྡོད་ལུགས་ཤེས་ན། བཙན་པོས་མཆུ་མི་ཟུག དད་པ་བྱས་ན་ཁྱི་མགོ་ལ་རིང་བསྲེལ་འཁྲུངས། མེ་དྲོ་པོ་མི་ཡི་
བསོད་ནམས་ཡིན། ཉི་མ་དྲོད་པོ་ཁྱི་སྲོ་ཕག་སྲོ་རེད། མི་གྲོགས་པོ་མི་ཡི་སྙིང་ཉེ་ཡིན། དཔྱིད་ཉི་མ་ཕྱིར་བལྟས་
བྱས། རྫི་བོའི་གོས་མཐའ་མི་སྐམ། སྟོན་ཉིན་མོ་ཕྱིར་ལྟ་བྱས་ནས་རྒན་མོ་མའུ་ལས་རོགས་བཙལ། དྲིན་ཕ་མ་
མེད་ན་མི་སྐྱིད། མེ་ཉི་མ་མེད་ན་མི་དྲོ། དཔྱིད་ཁུ་བྱུག་གིས་འདབ་མ་མི་འཁྱོགས། ཕ་ཁྱིམ་ནང་དུ་བུ་མི་འཁོར།
རྟ་ཕོ་རྒྱུག་ལུགས་འདྲ་ཡང་། རྨིག་པ་བཀུག་ལུགས་མི་འདྲ། མདའ་མོ་འཕེན་ལུགས་འདྲ་ཡང༌། གཞུ་མོ་བཀུག་
ལུགས་མི་འདྲ། རྟ་ལ་གཤོག་པ་ཡོད་པ་སྦྲུལ་གྱིས་མཐོང་། སྦྲུལ་ལ་རྐང་པ་ཡོད་པ་རྟ་ཡིས་མཐོང༌། སྔོན་གྱི་ལས་
ལ་ཟུར་རྒྱུ་མེད། ཡ་ཐོད་གཉེར་མ་ཕྱིས་རྒྱུ་མེད། གྲོགས་པོ་བརྒྱ་སྐོར་ཡོད་ན་ཉུང་བའི་སྐྱོན། དགྲ་བོ་རེ་གཉིས་
ཡོད་ན་མང་བའི་སྐྱོན། མི་ཡར་འགྲོ་དང་མི་ཐུག ཁྱི་ཕྱིར་ཡོང་དང་ཐུག རྡོ་ཧྲིལ་ཧྲིལ་དང་མི་ཐུག རྡོ་གཡམ་པ་
དང་ཐུག སྲན་མ་རིལ་རིལ་སྒང་ལ་རིལ་རིལ་མི་སྡོད། སྒལ་པའི་སྟེང་གི་སྒ་མ་རེད། རྔ་མའི་འོག་གི་སྨད་རེད།
ཤྭ་འདྲོགས་དགུ་འདྲོགས་དགོ་བ་འདྲོགས། འདྲོགས་རྒྱུ་མེད་ལེ་ཀུ་རྒན་འདྲོགས། སྡིག་ནས་འདུས། སྐྱིད་ནས་
ཚོགས། སྐྱིད་སེམས་སྡུག་སེམས་མི་མཉམ། དྲིན་ཨ་མའི་པང་ནས་མཆི་མ་འབབ། སྡིག་ཁུར་པོའི་འོག་ཏུ་གླུ་རུ་
ལེན། མི་ཡུལ་གོམ་གསུམ་མ་འགྲོ་ན། དགའ་རང་ཡུལ་ཨ་སྐྱིད་མི་ཤེས། ལ་ལ་ཁ་ཤོག་དང་ཨ་ཕ་ཨ་མ་ཡོད ཕོ་
དང་མོ་གཉིས་དགུ་སྐོར། ཆང་དང་ཨ་རག་བཅུ་སྐོར། དགེ་བཤེས་ལགས་དང་རྩོད་པ་མ་རྒྱག ཀ་བ་ཤིང་དང་
རྡུང་ཁ་མ་རྒྱག ཤྭ་ཕོ་ཆེན་ཐུར་དུ་ཕྱོགས་དུས། ཤ་ཁྱི་ལས་སྐྱག་ཁྱི་སྡུག སྐྱག་ཁྱི་ལས་མགོ་ལེབ་སྡུག བསམ་པ་
ངན་པ་མི་ལ་བྱས་ན། སྦྱོར་བ་རྩུབ་པོ་རང་ལ་ཡོང༌། རང་སྐྱོན་གཡག་རྗེས་ཙམ་དེ་བཀབ། མི་སྐྱོན་ཤིག་རྗེས་
ཙམ་དེ་སྟོན། ཁྱི་ལ་ཚིལ་ཡོད་ཀྱང་ཟ་མི་ལོག ཕག་ལ་ཚིལ་ཡོད་ཀྱང་སྟེར་མི་ནུས། སྐྱིད་པོ་རང་གིས་མ་བཟོས་ན།
སྡུག་པོ་མི་ཡིས་གཏོང་ཉེན་ཡོད། རྒྱུ་ལྷ་བཞིན་ཡོད་ན། བདག་པོ་འདྲེ་བཞིན་དགོས། དག་དང་མི་དག་བརྒྱ་
འགྱུར་ཡིན། ཏིང་འཛིན་ཡོད་མེད་འབུམ་འགྱུར་ཡིན། ཟ་རྒྱུ་འཐུང་རྒྱུ་ཡོད་ན་དགའ། བཤད་རྒྱུ་གཏམ་རྒྱུ་མེད་
ན་དགའ། མི་ཚེ་རིང་པོ་མི་ལ་ཡོད། རྔ་མ་རིང་པོ་རྐྱང་ལ་ཡོད། མེ་ཚ་ཐོག་འབུད། ལྕགས་ཚ་ཐོག་རྡུང་། ཆུ་
སྙིང་ཆེ་ན་ཆུས་ཁྱེར། ཁྱི་སྙིང་ཆེ་ན་ཁྱིས་འབྲད། འཕྱ་མི་མང་ཡང་དོ་མི་དཀོན། ཆུ་འཚོག་པའི་སྣོད་ཡོད་ཀྱང་།
གཏམ་འཚོག་པའི་སྣོད་མེད། ཨ་མའི་བུ་ལ་ཡོན་ཏན་ཡོད་ན། དགའ་ལྡན་ཁྲི་ལ་བདག་པོ་མེད། བྱ་མེད་ན་ཀུ་
རུས་ནམ་ཚོད་ཟིན། ཁྱི་མེད་ན་ཕག་གིས་རུས་པ་འཆའ། ཅ་ལག་ཉོས་པ་མ་ཡིན་རྙེད་པ་ཡིན། ཅ་ལག་
194



བཙོངས་པ་མ་ཡིན་བརླག་པ་རེད། ཆོས་བཞིན་བྱས་ན་ཆར་བཞིན་བབས། བ་ཡུར་ར་ཟིལ་གཡང་ཡིན། རྟ་
མཚེ་དྲེལ་མཚེ་ཐན་ཡིན། རང་མི་འཇོན་རོགས་ལ་འགྱོད། བསོད་ནམས་ཟད་ཁར་ལྷ་ལ་འགྱོད། བསོད་བདེ་
བསོད་ནམས་ཀྱིས་ཡར་མ་བཏང་ན། སྐྱ་ཁ་སྐྱིད་སྡུག་གིས་མར་མི་བཏང༌། སྤྱོད་པ་བཟང་ངན་མི་ལ་དྲིས། སོ་
ནམ་མི་ཤེས་རོགས་ལ་ལྟ། ལོ་གཅིག་ལོ་གཉིས་ལོ་མི་ཆེ། ལོ་གསུམ་ཚེ་ན་ཆེ་ངེས་ཡིན། ཁ་དབང་ཡོད་ན་ཅི་
བཤད་ཆོག ལས་དབང་ཡོད་ན་ཅི་ཟ་ཆོག མཁས་པབཤད་ན་ཅི་ཡང་བདེན། ཇ་གར་མར་གར་སྤྲང་པོའི་ཇ།
དེ་རིང་ཡོད་ན་སང་ཉིན་མེད། མི་གྲལ་དཀྱིལ་ནས་མི་མགོ རྟ་གྲལ་དཀྱིལ་ནས་རྟ་མགོ སྒོག་པ་ལྐོག་ཏུ་བཟས་
ཀྱང༌། སྒོག་དྲི་ཁ་ལ་ཁ་བ། འགྲིག་པའི་ཚ་ལ་མ་གཏོགས། མི་འགྲིག་དཀྲུག་ཤིང་མ་བརྒྱབ། སྡོང་པོ་མང་ན་
རླུང་འགོག ལོ་མ་མང་ན་ཆར་འགོག ཁྲ་ཆུང་མིག་ལ་རྡུལ་མི་འགྲོ། དམ་པའི་ཆོས་ལ་རྫུན་མི་འགྲོ། སྨན་པ་
རྒས་ན་སྨན་རྒན་ཡིན། དཔོན་པོ་རྒས་ན་ཁྱི་རྒན་རེད། ཞོ་ཁྲག་བཞིན་དཀྲུག་མཁན་དེ་ཐུག་དཀྲུག སྦུལ་ཤིང་
མགོ་སྐྱེལ་མཁན་དེ་ཀླུ་བདུད། ཕོ་ལ་རྒོད་ཞན་ཡོད་ཀྱང་། སྲོག་ལ་སྦོམ་ཕྲ་མེད། ལས་འགོ་ལོ་ཡག་ནས་མཇུག་
ལོ་ཡག ལོ་འགོ་ལོ་མ་ཡག་ན་མཇུག་ལོ་མི་ཡག ནོར་བརྒྱ་ལར་རྟོལ་ངན་ཐུར། ཁྱེད་ཡུར་མ་ཡུར་མཁན་མ་སྡུག་
དོ། ང་གཏོར་མ་གཏོང་མཁན་མི་སྐྱིད་དོ། རྟ་གཅིག་རྒྱུག་ན་རྟ་གཅིག་མགྱོགས། མི་གཅིག་བཤད་ན་མི་གཅིག་
བདེན། ཁ་བདེ་མོ་རྒྱབ་ལ་རྒྱུ་ཞིག་དགོས། རྒྱུ་མེད་ན་ཁ་བདེ་སྟོང་པ་ཡིན། རྟ་རྒུ་རུ་མ་ལ་བང་ཡོད་ན། ཨ་ཆེན་
ཐང་ལ་རྫོགས་མཐའ་མེད། ཟས་ཞིམ་པོ་རང་ཡུལ་ཡུལ་དུ་ཟས། སྐད་སྙན་པོ་མི་ཡུལ་ཡུལ་དུ་གྲགས། ཁྱི་ཕྲུ་ཕར་
སྟེར་ཁྱི་འཕན་ཚུར་བདུག གཡུ་གྲུ་དཀར་ཐལ་ཁུང་ནང་དུ་རྙེད་ན་རྙེད་ཡིན། སུག་བཞི་རི་ལ་རྙེད་ན་རྐུ་ཡིན།
འགྲོ་བའི་བུ་ལ་སྡོད་པའི་གནས་མེད། ཕོ་སྙིང་མེད་སྟོན་རྟ་ཧ་རྒྱུག་བྱས། མོ་སྙིང་མེད་སྟོན་འོ་གྲང་དཀྲོག་བྱས།
ཝ་རན་ཁར་འུར་མ་བརྒྱལ། ནམ་ལང་ཁར་གཅིན་མ་ཤོར། དཔྱིད་ཀྱི་ཁུ་བྱུག་དར་ལུ་དེ། མེ་ཏོག་བརྒྱ་ཡི་བསུ་མ་
ཡིན། སྟོན་གྱི་གཡུ་ལོ་དཔུང་རྒྱན་དེ། མེ་ཏོག་བརྒྱ་ཡི་སྐྱེལ་མ་ཡིན། ཚོན་པོའི་སྒང་ལ་ཚིལ་རྒྱན། མར་ལྟང་སྒང་
ལ་སྣུམ་བྱུག ལག་པ་རིང་། ཕུ་ཐུང་ཐུང་། སྒོར་སྒོར་གྲལ་ལ་མགོ་མཇུག་མེད། མི་རྒས་ན་ཁྱིམ་དྲན། བྱ་རྒས་
ན་ཚང་དྲན། ཕན་ཐོགས་ལུགས་མི་ཤེས་གནོད་སྐྱེལ། གནོད་སྐྱེལ་ལུགས་མི་ཤེས་ཕན་ཐོགས། ལག་པ་བྱ།
རྐང་པ་ཉ། རྒྱ་ཆེ་ན་མཐིལ་བུད། བྱ་ངང་པ་སེར་པོ་ཆོས་གོས་ཅན། ཆོས་འཇིག་རྟེན་མེད་པ་ཀུན་ཤེས་རེད།
ཁ་གསང་ན་གོ་བདེ། ནམ་ལང་ན་འགྲོ་བདེ། ཡར་འགྲོ་ལ་གསུམ། མར་འགྲོ་ཞག་གསུམ། མགྲོན་ཡར་ཤོག་
རྫོབ་དུས་མ་ཡོང་ན། ཁྱི་བཀག་རོགས་རྫོབ་དུས་དཀའ་མོ་རེད། མི་ཡི་རི་མོ་ནང་ལ་ཡོད། གཅན་གཟན་རི་མོ་ཕྱི་
ལ་ཡོད། མི་རྒྱུ་ལ་ཤ་མི་ཚ། གྲོ་ཟན་ལ་ཤུགས་ཚད། མི་རྒྱུ་བཏིང་ནས་རང་སེམས་སྐྱིད། སྤྲིན་དཀར་པོ་ཕར་
འགྲོ་ཤ་ར་ར། ཁྱེད་ཕར་འགྲོ་ཕ་ཡུལ་མ་ཡོད་སེ། སྤྲིན་དཀར་པོ་ཕར་འགྲོ་ཚུར་ལོག་རེད། ཨ་ལི་ཁ་སྤུ་མེར་
བསྲེགས་ན། གཅན་གཟན་རྒྱལ་པོའི་རིགས་ལ་གནོད། ཀུ་རུ་རང་ཐོག་བབས་ན་འགྲོས་རྟ་བཞིན་བརྒྱབ། རང་
དོན་བུ་མོ་མཛོ་རྒྱབ་ཆེ། འབྲོང་ཤ་སྟ་བགོ། བྱིའུ་ཤ་སེན་བགོ། ཆུ་མ་ཡོང་སྒང་ལ་ཆུ་རག རྐྱེན་མ་ཡོང་སྒང་ལ་
བཟློག་པ། དགྲ་མེ་སྟག་གཉིས་དེ་ཆུང་དུས་ནས་བསད། ལས་རྒྱུ་མེད་ལེ་གྲོ་མ་བྲེལ་བ་ཆེ། ཟ་རྒྱུ་མེད་པ་སྐྱ་ཀ་སྔ་
195



ལངས་ཚེ། མི་ཡུལ་དུ་གོས། རང་ཡུལ་དུ་ལྟོ། ཁ་ཁ་རོགས་བསྡད་ན་ཁ་མཆུ་མེད། མགོ་རུམ་ནང་བཅུག་ན་ལྷག་
པ་མེད། མི་ཕུང་དགུ་ཕུང་ཁ་ཡིས་ཕུང་། ར་མ་རྒྱ་རྒྱ་ཚིལ་གྱིས་ཕུང་། མི་མང་ཁ་དེ་ཐན་ཡིན། མི་མང་ལག་དེ་
གསེར་ཡིན། ཁ་རིན་པོ་ཆེ་ལུས་བདེ་བར་བཞུགས་བཅུག་རོགས་གནང་། མི་གཅིག་གཡོག་ན་མི་གཅིག་དཀའ།
བཟང་པོའི་མཉམ་དུ་འགྲོ་ན་ཇ་ཆང་། ངན་པའི་མཉམ་དུ་འགྲོ་ན་རྒྱུག་རྡུང་། ཕོ་རྒོད་པ་ལས་གཉིད་སྐྱིད་པ་
དགའ། ཕོ་བདེན་པའི་ཁ་ལ་མ་ཉན་ན། བྱང་རུལ་སྦལ་ཁ་དེ་ཤིང་ཤོ་འདྲ། རྔ་མ་བཅད་ནས་སྣ་ཐག་མཐུད།
སྔ་དྲོ་སྦྲུལ་གྱིས་སྲོག་བཅད་ན། ཕྱི་དྲོ་ཐག་ཁྲར་ཡིད་མི་ཆེས། ཞག་གཅིག་སྡོད་པའི་ཚེ་མེད་ཀྱང་། ལོ་བརྒྱ་སྡོད་
པའི་ཆོས་བྱས། ཁྱི་རྒྱ་རྒྱ་འཚོ་བའི་རྔ་མ་གུག་གུག མི་ལྷ་དགྲ་མགོན་ཕུག་རོན་ཚང་། ཁྱོད་རྒྱུས་ང་། ང་རྒྱུས་
ཁྱོད། སླ་ང་ལྕགས། རང་འཐག་རྡོ། བ་གླང་རྔ་མ་ཕྱོགས་སྒྲིལ། ཁྱི་སྤྱང་ལག་སྦྲེལ། ཕོ་རྒོད་བཏུལ་མི་མོ་རྒོད།
མོ་རྒོད་བཏུལ་མི་ཕོ་རྒོད། གཉིས་ཀ་བཏུལ་མི་ཨ་ཉོག བྱ་བྱེད་མང་ན་ཡོང་རྒྱུ་མང་། འགྲོ་འགྲོ་མང་ན་སྡོད་ས་
ཤོར། རྔ་མོང་སྐེ་དོ་རིང་ཡང་། ཆུ་ཕ་རིའི་རྩྭ་དེ་མི་སླེབས། རི་བོང་སུག་བཞི་ཐུང་ཡང་། བྲང་འོག་རྩྭ་དེ་མི་ཤོར།།
གཏམ་ཕྱེད་རྫུན་ལ་མ་བརྟེན་ན། མི་ཚེ་རིང་པོ་ཅི་བཤད། ཟས་ཕྱེད་ཆུ་ལ་མ་བརྟེན་ན། མི་ཚེ་རིང་པོ་ཅི་ཟས།
ལ་ལས་ཐུར་བཙོག ཁྲོམ་ལས་རལ་པ་མང་། མགོ་ལས་མཇིང་པ་སྦོམ། བཟང་པོ་རོགས་དེ་བཟང་པོ། རྒྱ་བྱ་
རོགས་དེ་རྨ་བྱ། ངན་པ་རོགས་དེ་ངན་པ། ཁ་ཏ་རོགས་དེ་པུ་ཤུད། ཤ་ཚ་བའི་གཏམ་དེ་སྙིང་ལ་ཕོག ནད་
མཁྲིས་པ་སྨན་གྱིས་ལྕེ་ལ་ཁ། ངོ་ཚ་བ་ལ་ངོ་མི་ཚ། ངོ་མི་ཚ་བ་ལ་ངོ་ཚ། ངོ་ཚ་བུ་མོ་རྒྱབ་ཏུ་ཁུར། ངོ་ཚ་བུ་དེ་
མདུན་དུ་ཁྲིད། དཔོན་གཡོག་ཚགས་མ་མྱོང་གཡོག་ལ་སྡང་། གཡོག་རྟ་ཚགས་མ་མྱོང་རྟ་ལ་སྡང་། རྒྱལ་པོ་སྤྲང་
པོ་འགྱུར་ནའང༌། ཉི་མ་རེ་ལ་རྒྱལ་ལུགས་རེ། སྤྲང་པོ་རྒྱལ་པོར་འགྱུར་ནའང༌། ཉི་མི་རེ་ལ་སྤྲང་ལུགས་རེ། བྱ་
ཡུ་བ་བྱང་དུ་འགྲོ་བའི་ཚེ། སྦལ་པ་རྐང་བརྐྱངས་ལག་བརྐྱངས། ན་བ་སྔོ་ཐིང་ཐིང་འདོད། སྦལ་པ་ནག་རྐྱང་
རྐྱང་མི་འདོད། དཔོན་མེད་ན་གཡོག་སྐྱིད། ཐུད་བཟང་པོ་མར་གྱིས་བཀའ་དྲིན་ཡིན། མར་མ་བླུགས་གཡོས་
ལུ་ཚོན་པོ་ག་ན་ཡོད། བ་རྔ་མ་དེ་མ་འཇུ་དགོས། འཇུ་ཚར་ན་མ་ཤོར་དགོས། ཁང་སྟེང་རྡོ་ཞིག་མ་འཕངས་ན།
འོག་ཁང་ས་ཞིག་ག་ན་གཟར། ངར་བཏགས་བྱེད་ཁྱི་ཡིན་ཡང་། བཏགས་ས་ལྕགས་ཐག་ཡིན། མི་སེམས་སྟོང་
པ་གང་རྒྱུ་མེད། ཁེངས་བའི་ཉིན་མོ་ཤི་རྒྱུ་རེད། སུ་སྤུ་སྤུ་མེད་སར་བ་ཞིག་བརླགས། རྐུ་ཁྱོད་ལ་མི་བཙུགས་སུ་
ལ་བཙུགས། མི་ལམ་འགྲོ་མེད་པར་ཡོང་རྒྱུ་མང་། ཆུ་ཕོར་པ་གང་ལ་བཤོ་རྒྱུ་མང་། ཡར་འགྲོ་ཁྱི་ཡིས་རྩྭ་བཟས།
མར་འགྲོ་མནའ་མས་རྐུ་བྱས། ཝ་མི་བརྒྱལ་ ཁག་མེད་འདྲེ་ཡིས་འགྲམ་རྩ་རྒྱོབ། རྒས་ཤེས་གོམས་མི་ཤེས།
བརྒྱད་ཅུ་ལོན་ནས་གྱ་གཅིག་གོམས། ཤྭ་བ་འཛིན་རྒྱུ་མེད་པ། ལུང་ཆུང་ཁྱི་སྒྲས་བརྒྱངས་སོང༌། ཁྱི་མགོ་ལ་ཞོ་
གང༌། ཕག་མགོ་ལ་ཞོ་གང་། འགྲོ་ཚོད་སྡོད་ཚོད་མ་ཤེས་ན། སྒ་གཏད་མགྲོན་པོ་འཇར་ཕོ་ཡིན། (1) ལྟོ་ཚོད་
སེམས་ཀྱིས་མ་བྱས་ན། རྐང་སེན་རྩེ་ཡན་ཆད་གྲོད་པ་ཡིན། ར་འུག་འགྲོ་སར་ལ་སྒོར་རྟ་གཡར། མི་ལ་རྒྱུ་མི་
དགོས་པ་དང་ཁྱི་ལ་ཁྲག་མི་དགོས་པ་མེད། ཁྱི་ཁ་རུས་པ་གསེར། མི་ཚེ་རི་ལ་སྐྱོད། རི་དྭགས་ངོ་མི་ཤེས། ཨ་
ལོག་སྔོན། གཡེར་ཆུ་རྒྱབ། མི་ལ་རྒྱུ་དགོས། རྒྱུ་ལ་བདག་པོ་དགོས། ཕོ་བསོད་ཟད་གྱེན་ལ་འགྲོ་ཉིན་མོར། ཉི་
196



མ་ལོག་ཆར་དེ་ཉིན་བབས། གནམ་ལ་ཟ་པ་གསོ། ས་ལ་ཁུ་ཚུར་རྒྱོབ། ལྷ་ས་བར་བསྐོར་ཁྲོམ་ལ། ཁྱིམ་རྒན་
འབར་ལུ་འབུར་ཐོ། གཏོར་མ་གཉིས་སྐལ་མི་རག བེར་ཀ་གསུམ་སྐལ་རག རྔ་རྡུང་ལ་ལྟ་གིན། འབག་འཆམ་
བྱས། ཕོ་ལོ་དྲུག་ཅུ་རྒས་མ་བསམ། མོ་ལོ་སུམ་ཅུ་གཞོན་མ་བསམ། སྲ་སར་འདྲེད། མཉེན་སར་ཟུག ལས་
ལ་གང་བསྐོས་མ་གཏོགས། སྣང་བ་གང་བཞག་མ་རེད། སྔོན་གྱི་ལས་ལ་ཟུར་རྒྱུ་མེད། ཡར་ཐོད་གཉེར་མ་ཕྱིས་
རྒྱུ་མེད། སྦལ་པ་བྲག་ལ་འཛེག་མཁན། ལྕགས་ཀྱི་སྦར་མོ་ཨེ་ཡོད། ལྕགས་ཀྱི་སྦར་མོ་མེད་ན། རིན་ཆེན་སྲོག་
དང་བྲལ་ཡོང་། བུ་ས་ཕྱོགས་མེད་པར། མིང་ཟླ་བ་གྲགས་པ། སྤྲང་པོ་ཁྱི་རྒྱུས་ལོན་ན། བེར་ཀ་གསེབ་ལ་
གཟར་ཡོད། ལྟུང་མ་ལྕང་སྐྱོར་མ་བརྒྱབ་ན། ལྕང་རྩ་རྡོ་ཡིས་རྡུང་དོགས་མེད། རྔ་བརྡུངས་ན་གྱང་འགྲམ།
གཏམ་བཤད་དུས་གྲོས་ཚོར། གཅིག་རྒྱག་འབེན་ལ་མ་ཕོག་ན། གཉིས་རྒྱག་ལག་པ་གཟེད་རོགས་རེད། ཁྱི་རྔ་
རླུང་གིས་བསྐྱོད་ན་ཧ་ཧ། ཡུ་མགོ་མེས་འཚིགས་ན་ཧ་ཧ། །
ར་བྲག་ལ་དགའ་ན་བྲག ལུག་སྤང་ལ་དགའ་ན་སྤང་། དབུལ་པོ་གོང་བར་ཁབ་ཡོད་ན། ཕྱུག་པོའི་བུ་མོ་
གཉིད་མི་ཁུག རྡོ་གཙབ་བར་ལ་ཤིང་གཙབ། འབྲད་ཤེས་ལེ་ཁ་ནང་ལག་མགོ རས་འཕར་བར་ཤིག་མ་ཕྲུག
ནམ་ཕྱེད་ལངས། ཉིན་ཕྱེད་མི་ཕྱོགས། མི་ངན་ཆ་མི་འཁྱོག ཁ་གཅིག་ལ་ལྕེ་གཉིས་བྲ་བོ་གཅིག་ལ་ཟུར་གསུམ།
མི་སྡོད་འགྲོན་པོ་འགྲོ་ན་དགའ། མཆོད་འབྲུ་ར་ཙམ་མེད་པ་རྡོ་རྗེའི་བ། ཀུ་རུ་བཞོན་བཞིན་ཀུ་རུ་འཚོལ།
(2) ཤི་དམྱལ་བ་མ་འགྲོ་སངས་རྒྱས་ཡིད་མི་ཆེས། རྟོགས་པ་ལྷ་དང་མཉམ་ཡང་སྤྱོད་པ་མི་དང་བསྟུན་དགོས།
ནམ་ལངས་ཉི་ཤར་ཚ་བ་སྒང་། ཕོ་རྐང་ངན་སྡོད་ས་མ་རེད་སེ། ས་ཕར་ཡངས་འགག་ཚུར་དོག ཁ་ལ་དཔག་
པའི་ཁེམ་བུ། མི་ལུས་ལེན་སྐལ་ཡོད་ན་རྩམ་པ་ཟ་སྐལ་ཡོད། སྐྱིད་མགོ་དཀར། སྡུག་ཐོད་སེ། རྒས་འགྲམ་སེ།
ཨ་ལོ་ཡར་བཞག མི་ལོ་ཕྱིར་བཞག མི་གཅིག་ལ་གཅིག་བརྟེན། རྫ་ཁ་ལ་ལུང་བརྟེན། མི་ཚེ་ཆུང་མེད་པར་
བརྟན་དགོས། ཤ་ཆེ་ཆུང་མེད་པར་ཚོན་དགོས། བྱིའུ་ཙི ཙིཁོག་པར་ནས་འབྲུ་མི་ཤོང་། ཐེལ་རང་དམག་
དཔོན་བྱས་ན་ལུང་པར་ཐལ་འཚུབ་གང་། མི་ངན་གཅིག་གིས་ལུང་པའི་ཕུ་མདའ་དཀྲུག ཟས་ངན་གཅིག་གིས་
ཁོག་པའི་སྟོད་སྨད་དཀྲུག འོ་མའི་རྒྱ་མཚོའི་ནང་ལ། ཁྲག་གི་ཐིགས་པ་བརྒྱབ་མེད། ཐོགས་པ་བསགས་པའི་རྒྱ་
མཚོ། ཕྲ་རབ་སྤུངས་པའི་རི་བོ། བཟས་བཟས་ཀྱིས་སོ་དིག འཐུང་འཐུང་གིས་ལུང་བྱུང་། མི་རྒན་ཤི་སྡིག ཨ
ཉོག་ངུ་སྡིག ཨ་ཉོག་རྩེད་མོས་མི་རྒས་ལས་ལ་ཕན། སྐྱིད་ཕོ་རབ་ཁོག་པའི་ནམ་མཁའ་འདྲ། རྒོད་ཐང་དཀར་
ལྡིང་སྐོར་རྒྱག་ས་ཡོད། སྐྱིད་ཕོ་འབྲིང་ཁོག་པའི་ས་གཞི་འདྲ། རྟ་འདོ་བ་རྩེད་མོ་རྩེ་ས་ཡོད། སྐྱིད་ཕོ་མཐའ་ཁོག་
པ་ཐབ་ཁུང་འདྲ། མགལ་མཆུ་འདྲེད་ལོག་རྒྱག་ས་མེད། མི་སྐྱེངས་མནའ་སྐྱེལ། ཁྱི་སྐྱེངས་རྡོ་འབྲད། གཏམ་
དེ་ཡིས་ཆོག ལ་ཕུག་ཚྭ་ཡིས་ཆོག དགྲ་འཐབ་རོགས་མི་ཕན་བྲོས་ལམ་བཀག སྐྱོན་ཡོད་འདྲོག རྒྱབ་ཕྱོགས་
འཕགས། བུ་སྤུན་དགྲ་ཡིན་ཡང་རུས་པ་གསེར། རྣམ་རྟོག་བྱས་ན་གནམ་ལ་མི་སླེབས། སྐྱིད་ཕོ་རབ་གཅིག་གི་
བློ་རྩེ་ལས། ཕོ་འབྲིང་གཉིས་ཀྱི་གྲོས་མཐུན་དགའ། གྱང་ན་ནིང་ལོག ཐལ་འཚུབ་ད་ལོར་ཁུར། རྣོ་པོ་ཕར་
བཞག དིག་ལ་རྡོ་ལ་བརྡར། བྱ་ཁྭ་ཏ་མ་བསད་སྡིག་པ་ཆེ། ཤ་ལ་བལྟས་སམ་སྒྲོ་ལ་ལྟས། རྟ་ཚོང་དྲེལ་ཚོང་ག་
197



ཕམ་ཕམ། བཟའ་ཚེ་རོགས་ཕམ་ན་ཕམ་ངེས་ཡིན། དམའ་ཉེ་བས་ཕབ། ལྷ་དཀོར་གཉེར་གྱིས་ལྡང་། ཐོ་བ་ལ་
གཡུག་ལུང་གཡུག་རེད། བབས་ས་ཏི་ཙ་སྟེང་དུ་བབ། ཟས་ལ་ཟས་ལེན་མེད་ན་ཁྲམ་པ་ཡིན། གཏམ་ལ་གཏམ་
ལན་མེད་ན་ལྐུགས་པ་རེད། ཆུ་མར་བབས་པ་ལས་གངས་ཡར་ལུས་པ་མང་། ཟས་མི་ལག་བཞག་ན་ཇེ་ཉུང་།
གཏམ་མི་ལག་བཞག་ན་ཇེ་མང༌། ལུང་པ་ཆུ་ཡིས་གང་ན། རྡོ་རིལ་སྐམ་པོ་ལུས་དོགས་མེད། ལས་ཀ་ལོག་པོར་
ལས་ན། ལས་སྤྱིན་ལོག་པོ་འགྲོ་དགོས། (3) ལྕགས་ཐུར་མགོ་ལ་ཟངས་ཐུར་མི་འཛུགས། མི་སྐྱིད་སར་མི་
ཆགས། བྱ་དྲོ་སར་མི་ཆགས། དཔྱིད་ཆུ་སྐྱ་བོ་ཡ་མ་ངར། སྟོན་ཆུ་སྔོན་པོ་ཡ་མ་ཚད། སྔ་ཟ་ཕྱི་ཟ་གྲོད་ཁོག་
གཅིག་ སྐྱ་ཚོགས་སར་བན་མ་ཚོགས། གཡར་ངན་བདག་འཇུ། རང་དོན་བྱུང་ན་ཆ་ལུགས་ངན་ཡང་ངན་།
མི་དུས་ཞན་ན་མིས་སྡང་། གོས་དུས་ཞན་ན་ཁྱིས་སྡང་། མགྲོན་ཕྱིན་པ་ལས་རྟོགས་པ་མ་བྱུང་། གཟབ་སྤྲས་
སྤྲས་པ་ལས་འཁྱག་པ་མ་བྱུང༌། དགྲ་ཡ་ཐོད་ལ་མི་བརྒྱབ། དོམ་མ་ནེར་བརྒྱབ། ཉ་ཚང་བསྔོགས་ན་སྦལ་ཚང་
དོན། གཏམ་ཁ་སྒོ་དོན་ན་རྒྱ་སྒོ། རྒྱ་སྒོ་དོན་ན་རྒྱལ་ཁམས། ཞིམ་རྒྱུ་བུ་རམ་ཞིམ་ཡང་། ཟ་ཡུན་རྩམ་པ་རིང་
ཡོང་། རང་ཤ་བཅད་ནས་ཁྱི་སྔོན་འཕངས། མི་ཆུ་དཀྱིལ་གཡུགས་ན། རང་ཆུ་འདབས་ལངས་དགོས། སེམས་
ཕམ་པའི་སྒང་ལ་ཁུ་བྱུག་གྲགས། ཤ་སྔོ་བའི་སྒང་ལ་ཤིག་གིས་འབྲད། ཁུ་བྱུག་གྲག་ཁར་གནམ་གཤིས་ལེགས།
དབྱར་ཁ་སླེབས་ཁར་ས་མདོག་སྔོ། ཨ་ཉོག་ལྟོ་བ་མིག་ལ་ཡོད། བྱ་མགོ་ཡར་ལྟ། བྱ་སུག་ཕྱིར་འབྲད། ལ་ཁ་བ་
མེད་པ། ལུང་བ་མོ་མེད་པ། བློ་མི་ལ་དྲིས། ཐག་རང་གིས་གཅོད། ཕོ་ཡ་རབས་མ་རབས་སྤྱོད་པས་ཤེས། ས་
ཆ་གང་ཡིན་སྐད་ཀྱིས་འབྱེད། ཕོ་ཁ་དགུ་བསྐོར་ན་བྱང་མ་ཡིན། བྱང་མའི་བྱུང་གཏམ་ཤ་ར་ར། མོ་ཁ་དགུ་
བསྐོར་ན་ཁྲམ་མ་ཡིན། ཁྲམ་མས་ཁྲམ་གཏམ་ཤུ་རུ་རུ། ཕོ་དཔའ་བོ་ང་རྒྱལ་སྐྱེས་ན་འདར། རྟ་འདོ་བ་བང་ཁ་
འགྲན་ན་འདར། ཕྱི་དགྲ་བོའི་དགྲ་སྣ་ནང་དྲངས། ནང་གསང་བའི་གྲོས་ཇུས་ཕྱི་ལ་བཤད། མ་སྦྱིན་ཟ་མ་ཟ་རྒྱུ་
དེ། རྐུན་མ་རང་གིས་ཉོ་ལེ་ཡིན། རྩ་བ་ཁུང་ནས་མ་ཕུད་ན། རྩེ་མོ་ལོ་འདབ་རྒྱས་དོན་མེད། ཚིག་ཁ་ཤོར་རྟ་
ཡིས་མ་ཆོད། མདའ་མཐེབ་ཤོར་ལག་པས་མི་ཟིན། ཐུག་དང་བ་དན་རྒྱལ་མཚན་གསུམ། ཨེ་མཐོ་བསམས་
ནས་བཙུགས་ལེ་རེད། མཁར་དང་སྒོ་མོ་ལྕགས་རིགས་གསུམ། ཨེ་བཙན་བསམས་ནས་བཟོས་ལེ་རེད། སྤྱང་
ཀི་ལུག་ཤས་བརྣངས། རང་འཐག་ཡོས་ཀྱིས་བཀས། ཉག་ཕྲན་མདེའ་ཡི་མཐེབ་ཤེད་བལྟ། བཏབ་པ་གྲི་ཡི་སོ་
ཁ་བལྟ། ཉི་མ་དྲོ་དུས་ཁ་ལྕེ་བདེ། ཕོ་བ་རྒྱགས་དུས་སྣང་བ་མཐོ། གཏེམ་ཡ་མེད་དཔོན་པོའི་བཙན་གཏམ་
ཡིན། ཞྭ་ཡ་མེད་གཅོད་པའི་དོམ་ར་ཡིན། རྔ་ཡ་མེད་དགོན་པའི་མཁར་རྔ་ཟེར། སྟེང་ལྷ་ཡུལ་ཕྱོགས་སུ་གྲགས་
ཆེ་བ། ལྷ་དབང་ཕྱུག་ཚངས་པ་ཁྱབ་འཇུག་ཡིན། ཐེའུ་རང་ལྷ་ལ་མཆོད་པ་དེ། མཆོད་བསྟོད་ཆགས་ན་ཚུར་ལ་
རྒོལ། སེར་སྣས་བསགས་པའི་རྒྱུ་ནོར་དེ། བར་དོ་འགྲིམས་ཉིན་རང་ལ་གནོད། དྲུག་དཀར་གཡུ་ལ་དར་ལུང་
དགོས། འདོ་བ་རྟ་ལ་སྒ་སྲབ་དགོས། ཚེ་ཚེ་ར་ཡི་མཐོ་འདོད་དེ། འཁྲབ་རྒྱུ་མང་ན་ཡོང་རྒྱུ་མང་། ནོར་མཛོད་
ལ་བསྡུས་ན་བདག་པོ་ཡོད། ཐོག་ཁྱིམ་ལ་བཏགས་ན་བདག་པོ་ཡོད། སྦྲང་ཆར་ཟིལ་མ་བབས་པའི་ཚེ། རྩྭ་དང་
རྩི་ཤིང་རྒྱས་པའི་རྟགས། མི་ཆེན་རི་ཆེན་མཚོ་ཆེན་གསུམ། མ་འགུལ་འཁྲིག་སེ་བསྡད་ན་བཟང་། མི་ངན་ན་བླ་
198



བ་ཚིག་སྤོབས་མཐོ། བྱ་ངན་ན་གོ་བོ་གཤོག་རྒྱང་ཡིན། ཚིག་མགོ་མནའ་ཡི་རྒྱན་ཆ་བཏགས། ཚིག་མཐའ་རྫུན་
གྱིས་འཁོར་ལོ་བསྐོར། མཚར་བ་ཁ་བགད། མི་མཚར་ཁོག་བགད། ཁ་མགུ་ཞེ་ཁྲལ། མ་མགུ་ཡིད་ཆད། རྫ་ཆུ་
རྨ་ཆུ་གྲམ་ཆུ་གསུམ། འབབ་ཡུལ་ལུང་པ་མི་འདྲ་ཡང་། འཛོམས་ས་རྒྱ་མཚོ་གཅིག་པ་རེད། རྒྱ་གར་ཨུ་དུམ་མེ་
ཏོག་གཅིག བལ་ཡུལ་ཨུཏྤལ་མེ་ཏོག་གཉིས། བོད་ཀྱི་སྤོས་དཀར་མེ་ཏོག་གསུམ། སྐྱེས་ས་འཚར་ས་མི་འདྲ་
ཡང་། འཛོམས་ས་ལྷ་ཁང་གཅིག་པ་རེད། ཞ་ཉེ་དངུལ་དཀར་གང་ཡིན་དེ། སོལ་མེ་དམར་པོར་བཞུས་ན་ཤེས།
ཡིད་སྐྱོ་མོའི་ལམ་ལ་མ་ཕྱིན་ན། སེམས་དགའ་བའི་གྲོགས་དང་མི་འཕྲད་དོ། རི་ཆེན་ཆུ་ཡིས་ཁྱེར་དོགས་མེད།
ཐང་ཆེན་རླུང་གིས་སྐྱོད་དོགས་མེད། རི་མཐོ་བ་ཤྭ་བ་ལས་ཀྱིས་འཁོར། ཆུ་ཆེ་ན་ཉ་སྲམ་ངང་གིས་འདུ། རིང་
ཐུང་འདོམ་ལ་འཇལ། ཡང་ལྕི་སྲང་ལ་འདེགས། ས་ཟད་རྩ་བ་རྡོ་ལ་ཐུག ཞིང་ཟད་རྩ་བ་ཆུ་ལ་ཐུག མཛོ་ཟད་
རྩ་བ་གླང་ལ་ཐུག ཨ་མཆོད་ཡོན་ཏན་རས་ཁུག་གང་། རས་ཁུག་ལུས་ན་ཡོན་ཏན་ལུས། མི་རྒས་ན་མཐོང་མེད།
རྟ་རྒས་ན་གོང་མེད། བུ་མོ་མེ་ཏོག་གཉིས་པོ་དབྱར་ལ་སྐྱེས། བུ་འཁྱག་པ་གཉིས་པོ་དགུན་ལ་སྐྱེས། སྐྱིད་ན་
མཚམས་སྐྲ་མ་བཀྲུ། སྡུག་ན་ལོ་སྐྲ་མ་བཞག དགུ་མཚམས་ཉི་མ་མ་དྲོ། ཚེས་གཅིག་ཡས་ལོག་མ་བྱེད། བརྩི་
ཆེན་བྱས་ན་གོང་ཆེན་མི་རག མ་སེམས་བུ། བུ་སེམས་རྡོ། ཕྱི་འཇམ་ནང་རྩུབ་གྲོད་པ་མགོ། མི་ལ་ཨ་ཕོ་ར་ལ་
ཚེ་ཕོ། མི་ས་འོག་འཛུལ་ན། གཏམ་ས་སྟེང་ལུས་པ། རྒྱུ་མེད་རྒྱུ་བསྡོམས་བྱས་ན། སྔ་ལོ་ཡི་ཕྱི་ལོ་སྡུག ཐོག་
གཉིས་ཆོད་མུ་གེ་གསུམ་ཤར། བརྐུར་བྱས་མི་དམྱལ་བ་གཅིག བརྐུར་ཤོ་མི་དམྱལ་བ་བརྒྱ། བློ་ཕྱི་གཏད་གྲོད་པ་
ནང་གཏད། རྒས་ཤེས་པ་གོམས་མི་ཤེས་པ། རྒྱུ་མེད་ཁང་པ་ནག་དགོས། ཁྱི་སུག་དོན་མེད་ས་མཐའ་འདྲེན།
དགྲ་མེད་གྲོགས་མེད་ཁྱིམ་ནང་སླེབས། ཟ་ཁ་ཡར་བརྟེན་སྙིང་ཁ་ཕྱི་བརྟེན། སྒང་མགོ་ཕྱི་བ་མ་བསད། ལོ་
གསུམ་ཆོས་མི་དགོས། རྒྱགས་ན་ཆོས་དྲན། ལྟོགས་ན་རྐུ་དྲན། རྒྱགས་མི་གཉིད་ཤོ་ཡང་། ལྟོགས་མི་གཉིད་མི་
ཤོ། ཐར་རིང་ཉེ་བ་ལས། ཐ་ཉེ་སའི་ཁྱིམ་འཚེས་དགའ། དགྲ་བོ་ལ་ཚེ་ཐར། སྐྱོང་ཀི་ལ་དཔའ་དར བབ་པ་
འོས་པ་སྟ་རེ་ཁུ་ཐག མནའ་མ་མེད་ན་རྣ་སོ་དལ། གུ་དུང་མེད་ན་མེ་བསྟན་སླ། ཁྲ་ཆུང་མིག་གི་རྒྱུ་རིག་ན།
གོང་དཀར་སེམས་ནང་གདོན་ཞུགས། དམ་པའི་ཆོས་ལ་རྫུན་མི་འགྲོ། ཁྲ་ཆུང་མིག་ནང་རྡུལ་མི་འགྲོ། ཐུབ་
ཐུབ་རི་བོང་རྡོ་ཡིས་མ་གསོད་རོགས། མ་ཐུབ་ཤྭ་བ་སྒང་ལ་མ་ཤོར་རོགས། གྲོ་ཟན་འཁེངས་ན་མི་ཐུབ། སྤྲང་
པོས་རྒྱགས་ན་མི་ཐུབ། མི་གཅིག་གཡོག་ན་མི་གཅིག་དཀའ། སྣབས་ལ་ཡོས་འབྱར། ཡོས་ལ་རྡུལ་འབྱར། བུ་
མོ་པ་སངས་སྒྲོལ་མ། རིན་ཆེན་རྒྱན་ཆ་བཏགས་རྒྱུ་མང་། བཏགས་རྒྱུ་མང་ན་ཆད་རྒྱུ་མང་། ཉིན་བརྒྱ་གོན་པ་
ལས། ཉིན་གཅིག་འཚིགས་ན་སྡུག རྫ་མོ་མེ་ཏོག་གཡང་འཛིན། རྡོ་རྐང་སེན་དྲེག་ཐོར་ཐོར། སྐྱིད་ཉི་མ་ཕྱིར་
བལྟས་བྱེད། དེ་རིང་ལས་སང་ཉིན་སྐྱིད། །
8. གཏམ་མ་བཤད་གོང་དུ་དགོངས་སེལ་ཡིན། ཟས་མ་བཟས་གོང་དུ་མཆོད་པ། དགོད་པར་འཛོམས་
པ་ཡིན། མ་བཤད་ན་འཛོམས་པ་མི་གོ རྣོ་པོ་རལ་གྲི་དང་འདྲ། མ་བཏབ་ན་རལ་གྲིས་མི་ཆོད། དབྱར་ཁར་
ཁང་པ་དགོས་རེད། མ་བཏིང་ས་ཆ་དགོས། དེ་ལྟར་ཡོད་པ་ཡིན་ན། མ་ལག་གཏོང་སའི་ཐང་ཡོད། ཤ་སྐོར་
199



རྒྱག་སའི་ཐང་ཡོད། དེ་ལྟར་མེད་ན་མ་ལག་གཏོང་སའི་ཐང་མེད། ཤ་སྐོར་རྒྱག་སའི་གྲམ་ཐང་མེད། དེ་སྔའི་མི་
དེ་གང་ཡོད་ཤེས་གསལ་རེད། རྟ་ཕོ་ཐང་ལ་རྒྱུག་ན་གོང་ཐང་མིས་འབྱེད་ཀྱི་རེད། ཟས་གང་བཟས་ཁྱིམ་མཚེས་
རྒན་མོས་ཤེས་རེད། ལས་ཀ་གང་ལས་ལ་ཁའི་ལུག་རྫིས་ཤེས་རེད། ལས་ཡག་པོ་ཞིག་མ་བྱུང་ན་མགོ་དེ་སུ་མགོ་
རེད་ཟེར་མ་རེད། སྐྲ་བྲེག་མཁན་དེ་སུ་རེད་ཡིན་མིན་དྲིས་ཀྱི་རེད། ལ་ཨ་ནང་ཤོག་དང་ལ་ཐག་ཉེ། ཆུ་ཨ་ནང་
ཤོག་དང་རབ་ཁ་བདེ། ཡོད་ན་ཨ་རུ་ར། མེད་ན་སྐྱུར་རུ་ར། གང་བྱས་ན་ཆོག་རེད། གཙོ་ཆེ་བ་གཙུག་ན་རིན་
ཆེན། གནས་ཆེ་བ་དྭགས་ལྷ་སྒམ་པོ་ཡིན། ཆེ་ཆེ་ལུ་གུ་འཚོ་རོགས་རེད། ཆུང་ཆུང་མེ་ཏོག་འཐུ་རོགས་ཡིན།
ཉི་མར་འོད་མེད་ན་ཟླ་བའི་འོད་ཀྱིས་གཤེ་གཤེ་གཏོང་གི་རེད། འདིང་ཆེན་གྱིས་མི་ཕུང་། འདིང་ཆུང་གིས་རང་
ཕུང་། འདིང་ཕྲ་མོས་མི་ཕུང་རང་ཕུང་རེད། གཏམ་ཕར་བཤད་སླ་དེ་ཚུར་བསྡུར་དཀའ། བྲག་ཡར་འཛེགས་སླ་
དུས་མར་བབས་དཀའ། སྔ་དྲོར་རྟ་གཡར་རེས་བྱེད་མི་ཉན། ཕྱི་དྲོར་སྒ་གཡར་རེས་བྱེད་མི་ཉན། ཕ་སྤུན་ཡིན་
ཡང་གྲོད་ཁོག་སྤུན་མ་རེད། ཕོ་རྒོད་ངར་ཁ་མི་ལོན་མ་རེད། འུ་ཐུག་ནས་ཁྱི་ཁ་མི་ལོན་རེད། རྒྱ་ཡ་རོགས་མ་
རོགས། གཅིག་རོགས་གཅིག་གིས་བཀྱག་དགོས། གཅིག་སྐྱོན་གཅིག་གིས་ཕོག་རེས་བྱེད་མི་ཉན། འབེན་ནི་
འབེན་དགོས་གཡར་ན་གཡར་དགོས། ཁ་མཚམས་ཆད་པའི་དོན་མཚམས་དགོས། ཨ་སྲུ་ཉི་མའི་སྒོར་སྒོར།
རྒྱུ་མ་ཚིལ་ལུ་སྒོར་སྒོར། ཨ་འཁོར་ཡང་འཁོར་རྒྱལ་བའི་དཀྱིལ་འཁོར། སྒོ་ང་མ་བཅག་ཚང་ནས་ཡོད། མར་
བཞུ་ཞོ་སྐྱོག་ནང་དུ་ཡོད། སྐད་ཆ་བརྒྱ་བཤད་སྟོང་བཤད། ལ་འགྲོ་ལུང་བརྒྱ་གཅིག་ཏུ་འདུས། ཆུ་བརྒྱ་ཟམ་པ་
གཅིག་འོག་འདུས། ལ་བཤད་ལུང་བཤད་བརྒྱ་བྱས་ན་མཛུབ་གུ་ཕྲ་མོའི་རྩེ་རེད། ཁྱི་མགོ་ལ་ཞོ་གང་། ཕག་མགོ་
ལ་ཞོ་གང་། ཨ་ལི་མགོ་ལ་སྐར་མ་བཅོ་ལྔ། བུ་དཔོན་ཕོག་ན་ཁ་ཡག འབྲོང་རྫ་རུ་སླེབས་ན་གཡའ་མ་ཆགས།
འབའ་ཨ་སྐྱིད་བསམ་སྟེ་འབའ་ལ་འགྲོ། འབའ་མི་སྐྱིད་འབའ་པའི་ཆུ་ལེན་རེད། འཇང་ཨ་སྡུག་བསམ་སྟེ་འཇང་
ལ་འགྲོ། འཇང་མི་སྡུག་འཇང་ཇ་མཉམ་འཐུང་རེད། བྱ་བ་མགོ་ལོ་མི་ཡག་ཉིང་ལོ་མི་ཡག མཛེ་རྒྱུ་དེ་མེད་ན་
མིག་རྩ་དམར་དགོས། རྐུན་རྒྱུ་དེ་མེད་ན་སྤྱང་གྲུང་འཛོམས་ན་ཡག བུ་གླེན་པ་ཕ་དེ་རྒས་རྒྱུ་མེད། མོ་ཁྲེལ་མེད་
གོས་དེ་ཟད་རྒྱུ་རེད། བཤད་མཁས་པ་འཇམ་གླས་དབང་པོ་ཡིན། འགྲོ་མཁས་པ་བྲག་ཐོག་གླ་ བ་རེད།
མཚམས་རེ་ལམ་ལ་མི་ཟིན་པར། དེ་ལ་འཕར་ཁ་རྒྱག་རྒྱུ་མེད། ཁ་ཆད་བགོ་ས་ཁ་ཡིན། རི་མོ་འབྲི་ས་ལག་ཡིན།
ཁ་སྒོ་ཐོན་ན་རྒྱལ་སྒོ་ཡིན། རྒྱལ་སྒོ་ཕྱེ་ན་རྒྱལ་ཁམས་ཡིན། ཁ་ཚིག་གསུམ་གྱོད་ཀྱི་སྒོ་མོ་ཡིན། ལས་དགོས་པ་
ཡོད་དུས་དགུ་སྦྱོར་དགོས། རྩིད་པའི་སྒང་ལ་ལ་སྦྱར་ཡིན། ཨ་རུ་རའི་འཁོར་མཁོ་ཤིང་ཡིན། བེ་ལོ་ཤིང་གི་
གཙབ་གདན་ཡིན། བུ་མོ་གཉེན་གྱིས་བཅད། ལུང་པ་ཆུ་ཡིས་བཅད། ཤིང་ཡག་བཟང་ཡུ་མོ་དགུང་དང་མཉམ།
ཟས་ཟ་ལུགས་ཤེས་ན་ཞིམ་པོའི་རྒྱུན་མི་ཆད། གོས་གྱོན་ལུགས་ཤེས་ན་དྲོད་པོའི་རྒྱུན་མི་ཆད། གཏམ་བཤད་
ལུགས་ཤེས་ན་སྙན་པོའི་རྒྱུན་མི་ཆད། ཤར་སྒོར་མ་བརྒྱབ་རས་པ་མིན། ཡ་ཡུག་མ་གཏུགས་ཚོང་པ་མིན། མིས་
བལྟས་ན་ཡིན་བསམ་བསམ། རང་གིས་བལྟས་ན་རེད་བསམ་བསམ། ཁྱི་མེད་ན་ཕག་གིས་རུས་པ་འཆའ། བྱ་
མེད་ན་བོང་བུས་ནམ་ཚོད་ཟིན། ཆེ་བས་ཅི་བྱས་ཆུང་བས་ལས། གླ་བས་ཕྲུ་གུ་བྲག་ལ་ཁྲིད། ཁ་སྟོང་པའི་གཡང་
200



འབོད། ལག་སྟོང་པའི་ཕྱག་རྒྱ། ཁྱི་སོ་ཕག་སོ་ཡར་ལ་གཡུགས། དུང་སོ་དཀར་པོ་མར་ལ་ཤོག ཅེས་པ་ལྟ་
བུའོ། །དེ་དང་འདྲ་བའི་ཁ་དཔེ་ནམ་མཁའི་སྐར་ཚོགས་ལྟར་ཡོད་ཀྱང་འདིར་བཀོད་པ་ནི་ཆུ་ཐིགས་ཙམ་ཞིག་
བཀོད་པ་དེ་དག་ནང་ཁག་གཅིག་ནང་དགོན་གྱི་ཀྲུའུ་རེན་དྲན་ཤེས་བརྟན་ཅིང་མཁྱེན་དཔྱོད་ཡངས་པ་རྒན་
དབང་ཕྱུག་ལགས་ཀྱིས་བསྡུ་རུབ་གནང་ནས་ཁ་པར་བརྒྱུད་ནས་བསྐུར་བྱུང་བས་ཁོང་ལ་དམིགས་སུ་བཀར་ནས་
བཀའ་དྲིན་ཆེ་ཆེ་ཞུ་རྒྱུ་ཡིན། (1) འཇར་ཕོ་ནི་བུ་གླེན་པ་ལའོ། (2) རྒྱུ་ཕར་འགྲོ་མང་བ་ཚུར་ཡོང་ཉུང་བ་
ལའོ། (3) ལོག་པོ་རྡབ་འཕར་ལའོ།
ས་བཅད་བཅུ་གཅིག་པ། ཤོ་འབོད་སྐོར།
1. ཤོ་མིག་ལ་མིང་འབོད་ཚུལ་མི་འདྲ་བ་ཁག་གཅིག་ཡོད་པ་དཔེར་ན། ཤོ་མིག་གཉིས་པ་ལ་པ་ར་དང་།
ཕག ཤོ་མིག་གསུམ་པ་ལ་སུ་གེ་དང་། སུག མཛོ་ཕོ། ཙོག ཤོ་མིག་བཞི་པ་ལ་ཙིགེ་དང་། ཟིག ཚིགས། ཤོ
མིག་ལྔ་པ་ལ་ཁ། ཤོ་མིག་དྲུག་པ་ལ་ལུག་དང་། ཐུག དྲུག འབྲུག ཤོ་མིག་བདུན་པ་ལ་རི་དང་། རིས། སྡིག་
ཤོ་མིག་བརྒྱད་པ་ལ་ཤ་དང་ཞབས། ཤོ་མིག་དགུ་པ་ལ་གུང་དང་དགུ ཤོ་མིག་བཅུ་པ་ལ་ཆུ། ཤོ་མིག་བཅུ་གཅིག་
ལ་རྡོག་གེ་དང་ཐོག ཤོ་མིག་བཅུ་གཉིས་ལ་འཇང་དང་ལྕམ་ཞེས་འབོད་སྲོལ་ཡོད།
2. ཤོ་མིག་རེའི་མིང་འབོད་ཚུལ། །
ཤོ་མིག་གཉིས་པ་ལ། ཤོ་པ་ར་གཅིག་གིས་ང་འགྲོ་རྫོབ། ཤོ་པ་ར་གཅིག་གིས་ང་སྡོད་རྫོབ། ཤོ་པ་ར་
དངུལ་སྲང་བཅོ་བརྒྱད་དེ། རྒྱག་མི་རྣམ་རྒྱལ་འཕྲིན་ལས་ཡིན། ཡང་ན། པ་ར་སྤེན་པ་བཀྲ་ཤིས་རེད། རྒྱག་
མཁན་ཤོ་པ་བསྟན་འཛིན་ཡིན། གཡས་པ་བཀྲ་ཤིས་བྱང་དུ་སོང༌། དེ་རིང་གཡོན་མའི་གང་བྱེད་ཡིན། །
ཤོ་མིག་གསུམ་པ་ལ། སུབ་རྟིང་སྒང་ལ་རྡོ་ཞིག་རྒྱག འགྲོ་རྒྱུ་ཨེ་འགི་དེ་ནས་བལྟ། ཡང་ན། གསུར་
བཏང་ན་གཤིན་པོ་ལས་ཀྱི་འཁོར། དེ་ལ་བླ་མ་སྐྱེས་ཆེན་དགོས། །
ཤོ་མིག་བཞི་པ་ལ། ཨ་ཚིགས་ཚིགས་པ་གསེར་གྱི་རྭ་ཅོ་ཅན། མི་ཚིགས་ཚིགས་པ་དངུལ་གྱི་རྭ་ཅོ་ཅན།
གྲི་རིང་ཐུང་གཉིས་དེ་བརྡར་རེས་བྱས། ཡང་ན། ཚེ་ཚེ་ར་ཕོ་བསམ་བློ་ལ། བྲག་རི་མཐོན་པོར་འཛེགས་ན་
བསམ། །
ཤོ་མིག་ལྔ་པ་ལ། ཁམས་པའི་ཁམས་པ་མ་བཤད་དོ། ང་རང་ཁམས་པའི་བུ་ཕྲུག་ཡིན། ཁམས་པའི་གྲོད་
རྒྱགས་གཉིད་མ་ཁུག ཇ་ཁུག་ཚྭ་ཁུག་ཁྱི་ཡིས་ཁུར་ཡོང་། ཡང་ན། ཁ་མཆུ་མ་རྒྱ་ཀ་མེད་རེད། བུ་མོ་གཞན་
གྱིས་ཁྲིད་ལེ་འགི། །
ཤོ་མིག་དྲུག་པ་ལ། དྲུག་དྲུག་རྒན་མོ་ཤ་ཁུར་མ། ཤ་དེ་རིང་མེད་ན་སང་ཉིན་ཡོད། ཡང་ན། ཐུབ་ན་
དགྲ་ལ་འཛིང་རེས་བྱས། མ་ཐུབ་དགྲ་བོ་འཇམ་བཏུལ་བྱས། འབྲུག་པ་འབྲུག་ལ་ལང་འབུར་དྲུག ལང་འབུར་
201



དྲུག་ལ་ཚོས་སྣ་དྲུག དེ་རིང་འབྲུག་པ་ཡ་མཚན་འགི། །
ཤོ་མིག་བདུན་པ་ལ། ཨ་རིས་སྐྱ་མོ། ནག་རིལ་སྐྱ་མོ། རྐྱང་ཁ་དཀར། ཧྲིལ་གྱི་བུ་དེ་ངང་པ་སེར་པོ།
ལྕགས་ཀྱི་བུ་དེ་དམ་ཅན་མགར་བ། འདན་མ་བུ་དེ་སྤྱང་གྲུང་འཛོམས་ནས་ཧྲིལ་ལེ་ཧྲིལ་ལེ། ཡང་ན། རི་ལྡེབས་
ལྡེབས་གླ་བ་ཉལ་ས་རེད། ཉལ་དྲགས་ན་གླ་བ་ཤི་ས་རེད། རི་མཐོ་ན་ཁ་བ་དབྱར་ཡང་འབབ། རི་དམའ་ན་རྩྭ་
སྔོན་དགུན་ཡང་སྐྱེས། རི་ལྡེབས་ལྡེབས་མགོ་ལ་ཉི་མ་ཤར། རྫོང་ཕོ་བྲང་མགོ་ལ་གསེར་ཁྲི་བཙུགས། །
ཤོ་མིག་བརྒྱད་པ་ལ། ཨ་ཤ་ཤ་ལ་དགའ། ཨུ་ཤུ་ཤུ་ལ་དགའ། དར་རྩེ་མདོ་པ། སྟོང་སྐུད་ཆག་པ། ཁམ་
བུ་སེ་འབྲུ་ལ་དགའ། དགའ་དགའ་བྱེད་ཤོག སྒུར་སྒུར་བྱེད་ཤོག ཡང་ན། ཤང་ཤང་རྣ་བས་ཐོས་ཀྱང་།
མཇལ་འཕྲད་གསེར་ལས་དཀོན་པ། །
ཤོ་མིག་དགུ་པ་ལ། ལ་དགུ་བར་ལ་རྩེ་གསོལ་ཤོག ཆུ་དགུ་བས་ཟམ་པ་བཙུགས། ཡང་ན། གུང་ཐང་ལ་
འགྲོ་མྱོང་ངམ། མི་ལ་རས་པ་མཇལ་མྱོང་ངམ། གུང་མཐོ་བ་ལྕང་ལོ་ཅན་པ་རེད། དེའི་འོག་ཏུ་ཧོར་ཁང་ཛ་སག་
རེད། །
ཤོ་མིག་བཅུ་པ་ལ། དབྱར་ཁ་དབྱར་གྱི་ཆུ། དགུན་ཁ་དགུན་གྱི་ཆུ། ཚ་བ་རོང་གི་ཆུ། ནེ་ལེ་སྤང་གི་ཆུ།
ཁ་སང་ཁྱེད་ཀྱི་ཆུ། དེ་རིང་ང་ཡི་ཆུ། ཆུ་རུབ་མུན་རུབ་བྱེད་ཀྱི་ཡོད། བྲག་དམར་རླུང་དང་རྩེད་མོ་རྩེ། ཡང་ན།
ས་བཅུ་དབྱིངས་སུ་བཞུགས་པའི། དམ་ཅན་རྡོ་རྗེ་ལེགས་པ། མཐུ་དང་རྫུ་འཕྲུལ་ཡོད་ན། སྟོན་པའི་དུས་ལ་
སླེབས་འདུག
ཤོ་མིག་བཅུ་གཅིག་ལ། ཐོག་བརྒྱབ་ནས་ཐེའུ་རང་མགོ་ལ་བརྒྱབ། མེ་འབུད་ནས་རྫ་མ་འོག་ལ་འབུ།
ཐོབ་ཐང་བླ་བྲང་དགོན་པ་རེད། མ་ཎི་འུར་སྒྲ་ལྡིར་རི་ལྡི་རི། ཡང་ན། སྟེང་ལྷ་ཡི་ཡུལ་ལ་ཤོ་གཅིག་བརྒྱབ། ང་
ཚངས་པ་དཀར་པོས་ཐོག་གཅིག་བརྒྱབ། འོག་ཀླུ་ཡི་ཡུལ་དུ་ཤོ་གཅིག་བརྒྱབ། ང་ཚངས་པ་དཀར་པོས་ཐོག་
གཅིག་བརྒྱབ། །
ཤོ་མིག་བཅུ་གཉིས་ལ། འཇམ་བཅུ་གཉིས་གླིང་དཀར་རྩེ་ལ་འགི། སྨན་བུ་མོ་རྫ་ཡུལ་རྫོང་ལ་འགི།
འཇང་གི་རི་ལ་སོང་ལེ་ཡིན འཇང་ཡུལ་མ་བསྡད་ཚ་ལེ་ཡིན། འཇང་པ་ཡ་མེད་རྟ་རྒྱུག རྟ་རྒྱུག་གིན་རྒྱུག་གིན་
བྱ་ལས་མགྱོགས ཡང་ན། འཇམ་དཔལ་མཚན་བརྗོད་བཏོན་ནས་ཕན་ཡོན་ཚེ། བདག་གི་ཁུར་པོ་ཁུར་ནས་
ཡང་སེ་ཡང་།
3. ཤོ་མིག་གཉིས་རེའི་མིང་འབོད་སྟངས། །
ཤོ་མིག་གཉིས་པ་དང་བཞི་པ་ལ། པ་སུག་བྲེ་ལྔ་ ཤོ་ཡི་ལྟས་ངན་ཡིན། ཁ་ཚིག་ཚིག་པ་ཟ་གིན་འགི
བྱམས་པའི་སྙིང་རླུང་ལང་གི་འདུག ཁ་ཚིག་ཁུར་པོ་ངས་མི་འཁྱོགས། དེ་མིན་ཁུར་པོ་ངས་འཁྱོགས། ཡང་ན།
པ་སུག་བྲེ་ལྔ་ཤོ་པའི་ལྟས་ངན་ཡིན། སྐབས་སུ་བབས་ན་མ་བརྒྱབ་རང་བརྒྱབ་རེད། །
ཤོ་མིག་བདུན་པ་དང་དྲུག་པ་ལ། རིགས་དྲུག་འཁོར་བ་འདམ་ལ་ཟུག ཨ་ཟི་བར་དོ་གནས་ལ་འཁྱམ།
202



ཡང་ན། རི་ཁྲོད་ལྷ་ཁང་གང་སར་ཡོད། བཞུགས་མཁན་བླ་མ་རེ་གཉིས་ཙམ།
ཤོ་མིག་བརྒྱད་པ་དང་དགུ་པ་ལ། ཤ་དགུ་ཤིང་རྟ་འཁོར་ལོ་རེད། སྨན་བུ་མོ་ལོ་རྟགས་སྤྲེལ་ལོ་རེད། ཡང་
ན། ཤ་ཁུ་ཞག་ཡོད་བུ་ལ་སྟེར། བུ་ཆུང་རྒྱགས་པ་དེ་ནས་ཆགས། །
ཤོ་མིག་བཅུ་པ་དང་བཅུ་གཅིག་ལ། ཆུ་ཐོད་ཝ་ཐོད་དགོན་པ་རེད། མ་ཎི་འུར་སྒྲ་ལྡིར་རི་ལྡིར་རི། ཡང་
ན། ཆུ་སྟོད་ཐང་ནས་ཆུ་ཞིག་ལེན། ཇ་ཞིག་བླུགས་ཏེ་འཐུང་རྩིས་བྱས། །
ཤོ་མིག་བཅུ་གཉིས་དང་བཅུ་གཅིག་ལ། འཇང་ཐོག་གཞུང་ལ་ཀོ་གྲུ་གཏོང་། ཀོ་གྲུ་ནར་རི་འུ་རི་རེད།
ཡང་ན། འཇང་གི་ཐོག་ལ་ཆུ་ཆེན་ཡོད། དེ་བརྒལ་མི་ཕོ་རྒོད་ངར་མ་དགོས། ཆུ་འཇམ་པའི་འོག་ལ་སྐྱ་ཞིག་
འཁྲུད། དེ་ལ་ཆུ་འཇམ་སྐྲ་འཁྲུ་རྫོབ། །
ཤོ་མིག་དགུ་པ་དང་བདུན་པ་ལ། དགུ་རིལ་རི་ལ་དར་ལྕོགས་ཤིག་བཙུགས་ཡོད། སྐྱིད་པོ་ང་རང་རླུང་རྟ་
དར་ཐལ། ཡང་ན། མགོ་རིལ་མགོ་རིལ་མ་རྫོབ། ང་ནི་ཨེན་ཆུ་གྲྭ་པ།
ཤོ་མིག་བརྒྱད་དང་དྲུག་ལ། ཤ་དྲུག་ཚིལ་དྲུག་དུང་བན་གང༌། མགྲོན་པོ་ཟ་རྒྱུ་སྡེ་རུ་གང་། ཡང་ན། ཤ་
ཧྲུག་ཏིག་ཧྲུག་མི་ལ་སྟེར། ང་རང་ཟ་རྒྱུ་རུས་རྐྱང་རེད། །
ཤོ་མིག་ལྔ་པ་དང་བཞི་པ་ལ། ཁ་སུབ་དྲན་པའི་ལྤགས་པ་རེད། འདོ་བ་རྟ་ཡི་སོག་རྒྱན་རེད། ཡང་ན།
ཁ་སུབ་ལོག་ནས་མགོ་རེ་རྡབ། ཁྱི་དང་ར་རྒན་རྒས་ནས་ཤི། ཐོག་པ་དགྲ་ལ་མ་འཛེམ། ཐོག་པ་གྲོགས་ལ་བརྩི་ཤོག །
གཞན་ཡང་། ཤོ་མིག་དགུ་པ་དང་བཅུ་པ་ལ། དགུན་ཆུ་རྟ་ལ་མ་བླུད། རྟ་ཕོ་གྲང་དུག་ན་ཡོང་། ཤོ་མིག་
བདུན་པ་དང་བཅུ་པ་ལ། ཆུ་རིས་ཤིག་ཤིག་རླུང་བུའི་ཕྱོགས་ཀྱིས་འདེད། གོམ་འགྲོས་ཤིག་ཤིག་རྟའི་འགྲོ་
ཕྱོགས་རེད། ཤོ་མིག་ལྔ་པ་དང་བདུན་པ་ལ། ཁ་རིལ་རིལ་མ་སྡོད་མ་ཎི་འདོན། མ་ཎི་ཆོས་ཀྱི་སྙིང་པོ་རེད། ཤོ་
མིག་ལྔ་པ་དང་དྲུག་པ་ལ། ཁ་ཐུག་ལ་ཕྱིན་ན། རྟ་ལས་བོང་བུ་མགྱོགས་པ། ཤོ་མིག་བརྒྱད་པ་དང་བདུན་པ་ལ།
ཤར་རིའི་ཉམས་བཟང་སྤྲིན་པའི་བུ། ཉི་མ་ཕེབས་ལམ་མ་བཀག་ཨང་། ཤོ་མིག་བཞི་པ་དང་བཅུ་གཉིས་ལ། ཙི
ལྗང་ཤིང་ནགས་དཀྱིལ་དུ། ཁུ་བྱུག་གསུང་སྐད་སྙན་པ། ང་ལ་ཁོམ་པ་ཡོད་ན། ཁུ་བྱུག་འགྲམ་དུ་འགྲོ་བསམ།
ཤོ་མིག་གསུམ་པ་དང་བཞི་པ་ལ། ཚིག་གསུམ་ཞུ་དགོས་བསམ་བྱུང༌། མིད་པ་འགག་ནས་ལུས་སོང་། ཤོ་མིག་
བཅུ་གཅིག་པ་དང་བཞི་པ་ལ། སྡོད་ཤོག་ཟེར་དུས་མ་བསྡད་ན། འགྲོ་དུས་སྒུག་པ་ཁག་པོ་རེད། ཤོ་མིག་བདུན་
པ་དང་གསུམ་པ་ལ། རི་ཟུར་རི་ཟུར་དོག་པ། དེ་ལས་འཕྲང་ཟུར་དོག་པ། ཤོ་མིག་བརྒྱད་པ་དང་བཅུ་གཅིག་ལ།
ཤ་རྡོག་སྒང་ལ་མར་རྡོག་བཞག ང་རང་དེ་རིང་སྐྱིད་པ་ལ།
ཤོ་གཅིག་སྒང་ལ་གཅིག་བརྩེགས་ཡོད་ན། ཤོ་བཤད་འདི་འདྲ་ཞིག་ཡོད་དེ། པ་སུག་ཚིག་ཁ་འབྲུག་རིས་
ལ། ཤ་དགུ་ཆུ་ཐོག་བཅུ་གཉིས་མཆོད། སྐྱ་མོ་ཀུན་དགའ་ལ་གཡང་མ། ལག་ཡང་ཡང་མགོ་ལ་གཡང་ཞིག་
གནང༌། ཞེས་དང་ཡང་ན། པ་སུག་རྩི་ཁ་དྲུག་རི་མ། ཤ་དགུ་ཆུ་རྡོག་འཇང་མོས་མཆོད་ཅེས་བཤད་པ་རྒྱག་
དགོས་པ་ལས་གལ་སྲིད་བཤད་པ་མི་ཤེས་ན་ཐོབ་ཆ་སོགས་གང་ཡང་མེད་པར་བརྩི་སྲོལ་ཡོད།
203



ས་བཅད་བཅུ་གཉིས་པ། ཏེང་པ་བའི་ཡུལ་སྲོལ་མདོར་གླེང༌།
རྫ་ཡུལ་རྫོང་ནི་ཏེང་པ་བའི་སྡོད་ཡུལ་གཙོ་བོ་ཡིན་པ་དང་ཏེང་པ་བར་སོ་སོའི་སྐད་ཡོད་ཀྱང་ཡི་གེ་མེད།
ཏེང་པ་བས་གཙོ་བོ་ཞིང་ལས་བྱེད་ཀྱི་ཡོད། སྐྱེས་པས་ཕྱུ་པ་ཕུ་མེད་གྱོན་པ་དང་བུད་མེད་ཀྱིས་སྟོད་ཐུང་ཕུ་ཡོད་
དང་སྨད་གཡོགས་གྱོན་གྱི་ཡོད། གཉེན་སྒྲིག་གི་ལམ་ལུགས་ནི་གཙོ་བོ་ཕ་རྒྱུད་ཀྱི་དབང་ཆའི་ལམ་ལུགས་འོག་གི་
ཁྱོ་གཅིག་ཤུག་མང་གཉིས་ཡན་གྱི་ལམ་ལུགས་ཡིན་ནོ། །ཏེང་པ་ཞེས་པ་ནི་ད་ཆ་ཁག་གཅིག་གིས་རིའི་སྟེང་དུ་
སྡོད་པས་སྟེང་ཞེས་འབྲི་མཁན་ཡོད་ཀྱང་དོན་དུ་གནས་མིན་ཐེ་ཚོམ་དུ་གྱུར། རྫ་ཡུལ་དུ་ཤོད་སྲོལ་འདི་འདྲ་ཞིག་
ཡོད་དེ་ཁོང་ཚོ་མང་ཆེ་བ་ནི་གཟུགས་གཞི་དེ་ཙམ་ཆེན་པོ་མེད་པས་གཏེ་པོའམ་གཏེ་པ་ཞེས་པ་འབོད་ཅེས་བརྗོད།
འོན་ཀྱང་གཏེ་པོ་ཞེས་པ་ཉེས་ཅན་གྱི་དོན་མིན་པ་མི་གཟུགས་པོ་ཐུང་ངུ་ལ་བརྗོད་ཀྱི་ཡོད། གཏེ་པོའི་ནང་གི་
གཟུགས་བཟང་ཞེས་པ་ལྟར་རོ། །
ཏེང་པ་བ་ནི་བོད་ཀྱི་མཐའ་མཚམས་ས་ཁུལ་དུ་འཚོ་བ་སྐྱེལ་བའི་གྲངས་ཉུང་མི་རིགས་ཤིག་ཡིན་པ་དང་
དུས་རབས་གོང་མའི་ལོ་རབས་ལྔ་བཅུ་པའི་ལོ་འགོར་རྒྱལ་ཁབ་ཀྱིས་མི་རིགས་དབྱེ་འབྱེད་ཀྱི་ལས་དོན་སྤེལ་སྐབས་
རྒྱུ་རྐྱེན་སྣ་ཚོགས་ཀྱིས་རྐྱེན་པས་ཀྲུང་གོའི་མི་རིགས་56ནང་ཚུད་མེད། འོན་ཏེ་ཁོང་ཚོའི་ཐོན་སྐྱེད་དང་འཚོ་བ་
སྐྱེལ་སྟངས་ནི་བོད་རིགས་དང༌། མོན་པ་རིགས། ལྷོ་པ་རིགས་བཅས་དང་དངོས་འབྲེལ་མི་འདྲ་བར་བརྟེན་
དུས་ཡུན་རིང་པོའི་ནང་ཏེང་པ་བ་ཞེས་འབོད་ཀྱི་ཡོད། ཏེང་པ་བར་ཀྲུང་ཧྭ་མི་རིགས་གཞན་དག་དང་འདྲ་བར་
རང་ཉིད་ཀྱི་ལྟ་ན་སྡུག་པའི་གཏམ་རྒྱུད་ཡོད་པ་དང་ཁོང་ཚོས་ལོ་རྒྱུས་ཀྱི་ཆུ་རྒྱུན་རིང་མོའི་ནང་ཐུན་མོང་མ་ཡིན་
པའི་ཏེང་པ་བའི་རིག་གནས་བཏོད་ཡོད། །
ཏེང་པ་བའི་རིགས་ཁྱུ་དང་མིང་། ཏེང་པ་བ་རིགས་ཁྱུའི་ཐད་ནས་ད་རམ་དང་ཀེ་མའེ་ཞེས་པའི་ཚོ་གཉིས་
ཡོད་པ་དེ་རིགས་རུས་གཉིས་ཡོད་པ་དང་གཙོ་བོ་རང་རྒྱལ་གྱི་རྫ་ཡུལ་རྫོང་རོང་སྨད་ཀྱི་ཏུའུ་ལེ་གཙང་པོ་དང་རྫ་
ཆུའི་རྒྱུད་དུ་འདུས་སྡོད་བྱེད་ཀྱི་ཡོད། ད་རམ་བ་ནི་ཏུའུ་ལེ་གཙང་པོའི་ངོགས་གཉིས་སུ་དང་ཀེ་མའེ་བ་ནི་རྫ་ཆུའི་
ངོགས་གཉིས་སུ་ཁྱབ་ཡོད། ད་ལྟ་ཏེང་པ་བ་ཁྱོན་བསྡོམས་ལྔ་ཁྲི་ལྷག་ཙམ་ཡོད་པ་མང་ཆེ་བ་ནི་ཀྲུང་གོ་དང་རྒྱ་གར་
རྒྱལ་ཁབ་གཉིས་པོའི་ས་ཁུལ་དུ་འདུས་སྡོད་བྱེད་པ་དང་རྫ་ཡུལ་ས་མཚམས་ནང་མི་གྲངས་1500ལྷག་ཙམ་ཡོད།
1952ལོའི་གོང་དུ་བོད་བཀའ་ཤག་སྲིད་གཞུང་གིས་རྫ་ཡུལ་ཁུལ་དུ་“ བཅུ་དཔོན” ཞེས་པའི་དཔོན་གནས་ཤིག་
བཙུགས་ཡོད་པ་དེས་གཙོ་བོ་སུ་འགོ་དང་། ས་དམར་གཤམ་གྱི་བོད་རིགས་དང་ཏེང་པ་བའི་ལས་དོན་དོ་དམ་
བྱེད་ཀྱི་ཡོད། རྫ་ཡུལ་རོང་སྨད་གྲོང་གཉིས་གྲོང་ཚོར་ཚེ་བརྟན་ཞེས་པ་ཞིག་ཡོད་པ་དེས་1950ལོའི་གོང་དུ་བཅུ་
དཔོན་གྱི་གོ་གནས་ཁུར་མྱོང་ཡོད་ཅེས་ཤོད་རྒྱུན་ཡོད། རྫ་ཡུལ་རྒན་རྒོན་གྱིས་བཤད་པར་གཞིགས་ན། དེ་སྔ་ལོ་
204



ལྟར་དགུན་ཁ་ཏེང་པ་བས་སྨན་རྩྭ་དང་གཅན་གཟན་གྱི་པགས་པ་སོགས་ཁྱེར་ནས་བཅུ་དཔོན་ལ་ཕུལ་ཏེ་བོད་ས་
གནས་སྲིད་གཞུང་གི་དོ་དམ་ལ་བསྟུན་ལུགས་མཚོན་གྱི་ཡོད། །
རིག་གནས་པས་གནའ་རྫས་རྟོག་ཞིབ་བྱས་པར་གཞིགས་ན། ཀེ་མའེ་བ་ནི་འབར་མའི་རིགས་ཀྱི་ནང་
གྲས་ཤིག་ཡིན་པ་དང་ལོ་རྒྱུས་དུས་ཡུན་རིང་པོའི་ནང་ད་རམ་དང་གཞི་གཅིག་ཏུ་འགྱུར་བ་དང་འཚོ་བ་སྐྱེལ་ཁུལ་
ཉེ་ཁར་ཐོན་སྐྱེད་དང་འཚོ་བ་སྐྱེལ་སྟངས་འདྲ་བར་བརྟེན་ཏེང་པ་བའི་གྲུབ་ཆ་ཞིག་ཏུ་གྱུར་ཡོད། ད་རམ་དང་ཀེ་
མའེ་ཡི་སྐད་མི་འདྲ་བ་དང་དེ་གཉིས་སོ་སོར་སྐད་ཡོད་པ་དང་ད་རམ་གྱི་སྐད་ནི་རིགས་གཉིས་ཀས་སྤྱོད་པའི་སྐད་
ཅིག་རེད། ཏེང་པ་བར་ཡི་གེ་མེད་པ་དང་དོན་དག་ཆེན་པོ་ནི་མདུད་པ་རྒྱག་པའམ་ཡང་ན་རྐོ་བ་སོགས་ཀྱི་ཐོག་
ནས་མཚོན་པར་བྱེད་ཀྱི་ཡོད། ཏེང་པ་བའི་དྲན་ཤེས་ཡག་པོའི་སྐོར་ད་དུང་ཤོད་རྒྱུན་ཞིག་ཡོད། ཏེང་པ་བས་
གནའ་སྔ་མོར་བོད་རིགས་དང་། ལྷོ་པ་རིགས། ཏེང་པ་བཅས་ནི་སྐྱེད་མ་གཅིག་གི་ཕྲུག་གུ་རེད་ཅེས་ཤོད་ཀྱི་
ཡོད། སྐབས་དེ་དུས་ཏེང་པ་བའི་བུ་ཕྲུག་གིས་བོད་རིགས་ཀྱི་བུ་ཕྲུག་དང་མཉམ་དུ་སློབ་སྦྱོང་བྱེད་ཀྱི་ཡོད། འོན་
ཏེ་ཏེང་པ་བའི་བུ་ཕྲུག་གིས་ཇི་ཙམ་སྦྱངས་ཀྱང་དེ་ཙམ་མི་ཤེས་པར་བརྟེན་ཏེང་པ་བའི་བུ་ཕྲུག་རྣམས་ཡི་ཐང་ཆད་
དེ་ཁོང་ཚོས་དཔེ་ཆ་རྣམས་བཟས་པར་བརྟེན་ཁོང་ཚོའི་དྲན་ཤེས་ཧ་ཅང་ཡག་པོ་བྱུང་ནས་གནས་ཚུལ་གང་འདྲ་
ཞིག་ཡིན་པ་དང་དུས་ཚོད་ཇི་ཙམ་སོང་ཡང་ཁོང་ཚོས་གསལ་པོ་དྲན་གྱི་ཡོད་ཅེས་ཤོད་ཀྱི་ཡོད། ཏེང་པ་བའི་ཐོན་
སྐྱེད་དང་འཚོ་བ་སྐྱེལ་སྟངས་སྐོར་དམངས་ཁྲོད་དུ་ཤོད་སྲོལ་ཧ་ཅང་མང་པོ་ཡོད་པ་དེའི་ནང་གནའ་སྔ་མོ་ཏེང་པ་
བ་དང་། རྒྱ་རིགས། བོད་རིགས། ལྷོ་པ་རིགས་བཅས་ཀྱི་མེས་པོ་གཅིག་ཡིན་པ་དང་ཁོང་ཚོ་ཚང་མ་ཨ་མ་
གཅིག་གི་གཅེན་གཅུང་ཡིན་སྟབས་ཨ་མའི་གསོ་སྐྱོང་འོག་ཁོང་ཚོས་མཉམ་དུ་ངལ་རྩོལ་དང༌། མཉམ་དུ་སློབ་
སྦྱོང་། མཉམ་དུ་རྩེད་མོ་རྩེ་བ་བཅས་བྱས་ཏེ་འཚོ་བ་ཧ་ཅང་སྐྱིད་པོ་ཡོད་པ་རེད། ཉིན་ཞིག་ཨ་མས་ཁོང་ཚོ་སྐད་
བཏང་སྟེ་མི་རེ་རེ་བཞིན་རང་ཉིད་ཀྱིས་ཤེས་པའི་འཇོན་ཐང་ཤོད་དུ་བཅུག རྒྱ་རིགས་གཅེན་པོས་ཨ་མའི་གསོ་
སྐྱོང་འོག་ངས་ཞིང་ཁ་འདེབས་པ་དང་རས་འཐག་པ་སོགས་ཀྱི་འཇོན་ཐང་ཤེས་བྱུང་། བོད་རིགས་གཅེན་པོས་
ངས་རྒྱ་རིགས་གཅེན་པོས་ཤེས་པའི་རྩལ་ནུས་ཁོང་དུ་ཆུད་པ་མ་ཟད་ད་དུང་ཕྱུགས་ཟོག་གསོ་བའི་འཇོན་ཐང་ཡང་
ཤེས་བྱུང་། མཐར་ལྷོ་པ་བ་དང་ཏེང་པ་བའི་གཅུང་པོ་གཉིས་པོས“ ཨ་མ་ལགས་ངེད་གཅེན་གཅུང་གཉིས་པོས་
མེ་མདའ་ཁྱེར་ནས་རི་དྭགས་རྒྱག་པ་ཕུད་གཞན་གང་ཡང་ཤེས་མ་བྱུང”ཞེས་བཤད། ཨ་མས་ཕྲུ་གུ་ཚོའི་གནས་
ཚུལ་ཉན་རྗེས་ཁྱེད་ཚོ་ཚང་མ་ཆེན་པོ་ཆགས་འདུག་པས་ཕྱི་ཕྱོགས་སུ་བསྐྱོད་དེ་རང་ཉིད་ཀྱི་འཇོན་ཐང་འདོན་
དགོས་ཞེས་བཤད། དེར་བརྟེན་ཨ་མས་རྒྱ་རིགས་གཅེན་པོ་དེ་ཐང་གཤོངས་ས་ཁུལ་དུ་རང་ཉིད་ཀྱི་འཇོན་ཐང་ལ་
བརྟེན་ནས་འཚོ་བ་སྐྱེལ་དུ་བཏང་བ་དང་། བོད་རིགས་གཅེན་པོ་ས་མཐོའི་ཐོག་འཚོ་བ་སྐྱེལ་དུ་བཏང་བ། ལྷོ་པ་
དང་ཏེང་པ་བ་གཉིས་ཤིང་ནགས་ཁྲོད་རི་དྭགས་རྔོན་ནས་འཚོ་བ་སྐྱེལ་དུ་བཅུག་པ་རེད་ཅེས་ཤོད་རྒྱུན་ཡོད། །
ཏེང་པ་བ་ཕྱུགས་རིགས་གསོ་ཚགས་བྱེད་མཁན་ཉུང་བ་དང་རྨོ་ལས་བྱེད་སྐབས་ཉེ་འགྲམ་གྱི་བོད་རིགས་
ཁྱིམ་ཚང་ནས་རྨོན་ཕྱུགས་སམ་ཡང་ན་ལག་ཆ་གཡར་ནས་རྨོ་གི་ཡོད། ཁོ་ཚོས་ཕན་ཚུན་ཉོ་ཚོང་ངམ་ཡང་ན་
205



མཆོད་པ་འབུལ་སྐབས་མཁོ་བའི་ཕྱུགས་རིགས་ནི་འབྲུ་རིགས་སམ་ཡང་ན་སེམས་ཅན་གྱི་པགས་རིགས་དང་སྨན་
རྩྭ་སོགས་ཁྱེར་ནས་ཉེ་འགྲམ་གྱི་བོད་རིགས་དང་བརྗེ་གི་ཡོད། ཏེང་པ་བས་མ་རྨོས་ལོ་ཏོག་དང་། ཁྲེ་ཙེ། ཞོག་
ཁོག སྲན་མ་སོགས་འདེབས་ཀྱི་ཡོད། དུད་ཚང་ལ་ལ་དང་ས་གནས་ལ་ལས་ནས་དང་མགྱོགས་འབྲས་སོགས་
འདེབས་ཀྱི་ཡོད། རྔོན་རྒྱག་པ་ནི་ཁོང་ཚོའི་འཇོན་ཐང་ཡིན་པ་དང་རྔོན་རྒྱག་པར་རྔོན་མདའ་སོགས་སྤྱོད་པ་ཕུད་
ད་དུང་ལྕགས་སྐུད་དང་ཐག་པའམ་ཡང་ན་ཤིང་ཆས་དང་སྨྱུག་མ་སོགས་ལས་བཟོས་པའི་རྔོན་རྒྱག་གི་ལག་ཆ་སྣ་
ཚོགས་ཡོད་པས་སྟབས་བདེ་ཞིང་སྤྱོད་བདེ་པོ་ཡོད། །
ཏེང་པ་བའི་གཉེན་སྒྲིག་ནི་ཁྱོ་གཅིག་ཤུག་མང་གི་སྤྱི་ཚོགས་ཤིག་ཡིན་པ་དང་སྐྱེས་པ་གཅིག་ལ་མང་ཤོས་སུ་
བཟའ་ཟླ་བཅུ་ཕྲག་ཁ་ཤས་དང་ཉུང་ཤོས་ལའང་གཉིས་གསུམ་ཡོད། ཁོང་ཚོའི་གཉེན་སྒྲིག་ནི་ཉོ་ཚོང་ཡིན་པ་དང་
སྐྱེས་པ་གཅིག་ལ་བཟའ་ཟླ་ཇི་ཙམ་ཡོད་མིན་དེ་ཁྱིམ་ཚང་གི་འབྱོར་འཁོས་ལ་ཐུག་ཡོད། ཏེང་པ་བ་ལའང་གཉེན་
སྒྲིག་ངོ་སྤྲོད་བྱེད་མཁན་ཡོད་པ་དང་དེ་དག་ནི་སྤྱོད་པ་བཟང་ཞིང་མཚན་སྙན་ཆེ་བའི་སྐྱེས་པས་བྱེད་ཀྱི་ཡོད།
མནའ་མའི་གནས་གོང་དེ་གཉེན་སྒྲིག་ངོ་སྤྲོད་བྱེད་མཁན་དང་བུ་མོའི་ཕྱོགས་ཀྱི་མི་ཚང་གིས་གྲོས་བསྡུར་བྱས་
ནས་གཏན་འཁེལ་བྱེད་ཀྱི་ཡོད། བུ་མོའི་ཁྱིམ་ལ་ནོར་དང་ཕག་པ་དང་དེ་བཞིན་དངོས་པོ་སྤྲོད་པ་དེའི་ནང་མང་
ཆེ་བར་ཕུའུ་ནུའུ་ཞེས་འབོད་པ་དེ་ནི་བུ་མོའི་ཕྱོགས་ཀྱི་ཕ་མར་གསོ་རིན་སྤྲོད་པ་ཞིག་རེད། །
ཏེང་པ་བའི་བཟའ་ཟླ་འགའ་ཞིག་ནང་གི་གཅིག་ནི་གཙོ་བོ་ཡིན་པ་དང་ཁྱོ་གས་དུས་ཚོད་མང་ཆེ་བ་བཟའ་
ཟླ་གཙོ་བོ་དང་མཉམ་དུ་སྡོད་ཀྱི་ཡོད། ཏེང་པ་བའི་ཁང་པ་ནི་མི་རིགས་གཞན་དག་དང་མི་འདྲ་བར་ཞེང་ཚད་
སྨི་30དང་རིང་ཚད་སྨི་བཅུ་ཕྲག་ཁ་ཤས་ཡོད་པ་དང་རྒྱ་ཁྱོན་སྨི་གྲུ་བཞི་མ་བཅུ་ཙམ་ཡོད་པའི་ཁང་མིག་འགའ་ཞིག་
ཡོད། མགྲོན་ཐུག་ཁང་དེར་ཁང་མིག་ཆེ་བ་གཅིག་ཕུད་དེ་བྱིངས་ཚང་མ་བུད་མེད་ཚོར་བགོས་ཡོད། མགྲོན་ཐུག་
ཁང་ནང་ཕྱུགས་རིགས་དང་གཅན་གཟན་གྱི་མགོ་སྣ་ཚོགས་བཀལ་བ་དེ་ཐོག་ནས་ཁྱིམ་ཚང་གི་འབྱོར་འཁོས་
མངོན་གྱི་ཡོད། སེམས་ཅན་གྱི་མགོ་ག་ཚོད་མང་ན་དེ་ཚོད་ཀྱིས་དེ་སྔོན་སོ་སོས་སྤྱད་མྱོང་ཡོད་པ་མཚོན་ལ་གཙོ་བོ་
ནི་དུད་ཚང་ལ་རྒྱུ་ནོར་ཡོད་པ་དེ་བས་མཚོན་གྱི་ཡོད།
ཏེང་པ་བའི་བུད་མེད་ཀྱིས་སྤྱིར་ན་ནོར་ཤ་དང་ཕག་ཤ་མི་ཟ་བར་གཅན་གཟན་གྱི་ཤ་དང་། བྱ་ཤ བྱིའུ་ཤ
ཙིཤ ཉ་ཤ་བཅས་ཟ་གི་ཡོད། ཕྲུ་གུ་གཉིས་གསུམ་སྐྱེས་པའི་བུད་མེད་ཀྱིས་ཕག་ཤ་ཟ་ཆོག་པ་དང་འོན་ཏེ་ནོར་ཤ་
ཚེ་གང་ཟ་ཆོག་གི་མེད། ཏེང་པ་བའི་བུད་མེད་ཀྱིས་ཁྱིམ་དུ་ཕྲུ་གུ་བཙས་མི་ཆོག་པར་ངེས་པར་དུ་ཕྱི་ལ་བཙས་རྗེས་
གཞི་ནས་ཁྱིམ་དུ་ཡོང་གི་ཡོད། ཏེང་པ་བའི་ཕོ་མོ་ཚང་མ་ཐ་མག་འཐེན་རྒྱུར་དགའ་པོ་ཡོད། ཉིན་ལྟར་གང་ཟག་
འཐེན་ནས་སྡོད་ཀྱི་ཡོད། རྡོ་ཐ་ནི་ཁོང་ཚོ་ས་སོས་བཏབ་བའི་ལོ་འདབ་ཀྱི་རྡོ་ཐ་ཡིན་པ་དང་གང་ཟག་དངུལ་ལས་
བཟོས་པ་རེ་ཟུང་ཡོད་པ་ཕུད་མང་ཆེ་བ་ནི་སྨྱུག་མ་དང་ཤིང་ལས་བཟོས་པ་ཤ་སྟག་རེད། །
ཏེང་པ་བས་གལ་སྲིད་མི་གཞན་དང་གྲོགས་པོས་མགྲོན་དུ་འབོད་ཚེ་ ཁོང་གིས་རྗེས་སུ་མི་གཞན་དང་
གྲོགས་པོར་མགྲོན་འབོད་དེ་ལས་ལེགས་པ་ཞིག་བྱེད་ཀྱི་ཡོད། ཏེང་པ་བས་རང་ཉིད་ཀྱི་གྲོགས་པོ་མ་གཏོགས་
206



འབོད་ཀྱི་མེད། རྒྱུས་མངའ་མེད་པའི་ཁྱིམ་དུ་འགྲོ་སྲོལ་མེད། དེར་བརྟེན་ཏེང་པ་བས་མགྲོན་དུ་འབོད་སྐབས་
རྒྱུས་མངའ་མེད་པ་ཁྲིད་མི་ཉན། གལ་སྲིད་ཁྱེད་ཉིད་མགྲོན་དུ་འབོད་ཚེ་ངེས་པར་དུ་དུས་ཐོག་ཏུ་འགྲོ་དགོས།
མ་ཕྱིན་ཚེ་ཁོང་ཚོས་མཐོང་ཆུང་བྱེད་པར་བརྩིས་ཏེ་ཚེ་གང་ཁོང་ཁྲོ་བྱེད་ཀྱི་ཡོད། གལ་སྲིད་གོང་གསལ་གནས་
ཚུལ་དེ་རིགས་བསལ་ནས་ཁོང་ཚོ་དང་འཆམ་པོ་བྱེད་དགོས་ན་ཏེང་པ་བའི་གོམས་སྲོལ་ལྟར་བྱ་དེ་དང་ཕག་པ་
བསད་ནས་མཉམ་དུ་བཟས་ཏེ་དགོངས་དྭངས་ཡོང་བ་ཤོག་ཅེས་ཤོད་དགོས་ཀྱི་ཡོད། ད་དུང་ཏེང་པ་བས་གལ་
སྲིད་ཁོང་གི་གྲོགས་པོ་ཞིག་གིས་ངོ་མི་ཤེས་པ་ཁྱིམ་དུ་ཁྲིད་ཡོད་ཚེ་གྲོགས་པོར་ཟ་མ་མང་བ་སྤྲོད་ཀྱི་ཡོད་པ་དང་ཁོང་
གི་གྲོགས་པོར་ཟ་བ་ཉུང་བར་སྤྲོད་སྲོལ་ཡོད། ཕ་མས་ལོ་ཆེན་པོ་ཆགས་རྗེས་ཁོང་གི་ཕྲུ་གུ་བུའི་མཉམ་དུ་སྡོད་སྲོལ་
ཡོད་པ་ལས་བུ་མོ་དང་མཉམ་དུ་སྡོད་སྲོལ་མེད། གལ་ཏེ་བུ་མེད་ན་ལོ་ཆེན་པོ་ཆགས་རྗེས་རྒན་རྒོན་གང་ཡིན་ན་
ཁོང་གཅིག་བུ་རིའི་སྒང་དུ་ལོགས་སུ་སྡོད་ཀྱི་ཡོད་སྐད། །
ས་བཅད་བཅུ་གསུམ་པ། བྲོ་ཚིག
ཆབ་མདོ་གཙོ་བོར་བྱེད་པའི་སྨར་ཁམས་དང་། རྫ་ཡུལ། སྤོ་བོ། སེམས་ཀྱི་ཉི་ཟླ། དཀར་མཛེས།
འབའ་ལི་ཐང་། ཡུལ་ཤུལ་ལ་སོགས་པ་ཁམས་ཁུལ་གྱི་ས་ཆ་ཕལ་ཆེ་བ་གཞས་འཆམ་པ་དང་བྲོ་འཁྲབ་པ་ལ་ཞབས་
བྲོ་འཁྲབ་ཞེས་ནང་དོན་ལ་གོ་བ་གཅིག་ལྟ་བུ་སྙམ་ཡང་དོན་དངོས་སུ་ཁམས་ཁུལ་ལ་བྲོ་དང་གཞས་གཉིས་སྒྱུ་རྩལ་
གྱི་རྣམ་པ་མི་འདྲ་བའི་གླུ་གར་རིགས་གཉིས་ཡིན་པ་མ་ཟད་བྲོ་དང་གཞས་གཉིས་ལ་ངག་གི་གདངས་དང་། ཚིག་
གི་ནང་དོན། ལུས་ཀྱི་སྟངས་སྟབས། རྡོག་བྲོ་རྒྱག་སྟངས། རོལ་ཆ་ཡོད་མེད་སོགས་ལ་ཁྱད་པ་ཆེན་པོ་ཡོད་ལ་
འདྲ་བའི་ཆ་ཡང་ཡོད། བྲོ་དང་གཞས་གཉིས་བརྗོད་བྱ་ཚིག་མི་འདྲ་ནའང་མཚོན་བྱེད་ནང་དོན་ལ་འདྲ་བའི་ཆ་
མང་པོ་ཡོད་དེ་དཔེར་ན། སོ་སོའི་ཕ་ཡུལ་གྱི་གནས་རི་མཛེས་ལྗོངས་དང་། ཡུལ་ལྷ་གཞི་བདག ལྷ་བླ་མ་དང༌།
གོང་དཔོན་པོ། ཕ་ཨ་ཁུ་སོགས་ལ་བསྟོད་པ་ཕུལ་བ། ཆུང་བྱིས་པར་གཅེས་སེམས་དང་རྒན་པར་གུས་ཞབས་
སོགས་ཕན་ཚུན་འཆམ་མཐུན་བྱེད་དགོས་ཚུལ་བསྟན་པ་དང་། འཇིག་རྟེན་གྱི་ཡ་རབས་སྤྱོད་བཟང་ལ་སློབ་སྦྱོང་
བྱ་དགོས་པ་དང་མ་རབས་ཐ་ཤལ་གྱི་སྤྱོད་པ་ལ་སུན་འབྱིན་བྱེད་པ། མི་ལ་ན་ཚ་དང༌། ཕྱུགས་ལ་གོད་ཆག ཞིང་
ལ་བཙའ་སད། ཡུལ་ལུང་ལ་དམག་འཁྲུག་ནམ་ཡམས་མི་ཡོང་བའི་བཀྲ་ཤིས་སྨོན་ལམ་སོགས་ཀྱི་ནང་དོན་ཟབ་
མོ་ལྡན་ཡོད། །
བྲོ་ནི་གནའ་སྔ་མོ་ནས་བྱུང་བའི་བོད་ཀྱི་གླུ་གར་གྱི་རིགས་གཙོ་བོ་ཞིག་ཡིན་ཞིང་། ལོ་རྒྱུས་དུས་ཡུན་རིང་
པོ་ནས་ད་བར་སྤྱི་ཚོགས་འཕེལ་རྒྱས་བྱུང་བའི་བརྒྱུད་རིམ་ནང་ངལ་རྩོལ་མི་དམངས་རྣམས་ཀྱིས་རང་བྱུང་ཁམས་
ལ་འཐབ་རྩོད་དང་འཚོ་གནས་ཀྱི་ངལ་རྩོལ་ཁྲོད་དུ་བྱུང་བའི་རང་ཉིད་ཀྱི་དད་སེམས་དང༌། ཕུགས་བསམ།
བསམ་པའི་འཆར་ཡན། དུས་ཚིགས་སོ་སོའི་འཕོ་འགྱུར། གནས་རི་གཞི་བདག ཉི་ཟླ། ས་གཞི། ཤིང་
207



རིགས། དྲིན་ཆེན་ཕ་མ། རྒྱ་མཚོ་སོགས་ཀྱི་ཆོས་ཉིད། མི་རྣམས་ཀྱི་འགྲོ་འདུག་སྤྱོད་གསུམ། འདུ་ཤེས་འཛིན་
སྟངས་སོགས་མཚོན་པའི་བོད་ཀྱི་རིག་གནས་ཀྱི་སྙིང་བཅུད་ལྟ་བུ་ཡིན་ལ་བོད་ཀྱི་དམངས་ཁྲོད་རིག་གནས་ལ་ཞིབ་
འཇུག་བྱེད་པར་ལོ་རྒྱུས་ཀྱི་རིན་ཐང་ཆེན་པོ་ལྡན་ཡོད། དེ་ཡང་ཤོད་རྒྱུན་དུ། བྲོ་པི་ཝང་ས་དཔེ་རྡོ་དཔེ། ས་རྡོ་
གཉིས་ལ་ཟད་རྒྱུ་མེད་ཅེས་དང༌། ནང་ལ་གཡང་བྲོ་འཆམ། ཕྱི་ལ་སྤྲང་གཞས་འཆམ་ཞེས་པ་ལྟར་བྲོ་ནི་གཙོ་བོ་
རྟེན་འབྲེལ་མཚོན་བྱེད་ཡིན་ལ་འཆམ་མཁན་མང་ཆེ་བ་རྒན་རབས་རྣམས་ཡིན་པ་མ་ཟད་དམིགས་བསལ་གྱི་དུས་
ཆེན་ལོ་གསར་དང་། རྟ་རྒྱུག་དུས་ཆེན། བླ་མ་དང་དཔོན་པོ། བག་སྟོན་གྱི་སྐབས། ཐག་རིང་ཡོང་བའི་སྐུ་
མགྲོན་སོགས་ལ་དགའ་བསུ་རྟེན་འབྲེལ་དང་བསྟོད་བསྔགས་ཕུལ་བའི་ཆེད་དུ་བྲོ་འཆམ་སྲོལ་ཡོད། བྲོ་ལ་མགོ་
མཇུག་བར་གསུམ་དུ་བྲོ་འགོ་ཞི་བ་ནས་འགོ་བཙུགས་པ་དང་། བར་ལ་བྲོའི་ནང་དོན་དངོས། མཇུག་ཏུ་བྲོའི་
བཀྲ་ཤིས་བརྗོད་པ་སོགས་སྔ་ཕྱིའི་གོ་རིམ་གསུམ་ཡོད། །
བྲོ་སྣ་རེ་ལ་ཞི་བ་རེ་དང་བྲོ་ཆ་ཚང་གཅིག་ལ་ཞི་བ་གཅིག་སོགས་དང་རྡོག་བྲོ་རྒྱག་སྟངས་ཀྱང་སྣ་མང་ཕུན་
སུམ་ཚོགས་པ་ཡོད་ལ་བྲོ་འཆམ་དུས་མགོ་དང་སྐེད་པ་སྒུར་སྒུར་དང་ལུས་མདུན་དུ་གུག་པ་དེ་མདུན་གྱི་སྐུ་མགྲོན་
རྣམས་ལ་གུས་ཞབས་མཚོན་བྱེད་ཡིན་པས་མི་རིགས་ཀྱི་ཁྱད་ཆོས་ལྡན་པའི་གནའ་བོའི་གླུ་གར་གྱི་རིགས་ཤིག་
ཡིན་པ་ནི་སྨོས་མེད་ཡིན། ཁ་རྒྱུན་དུ། པི་ཝང་གཞས་ཀྱི་རྒྱལ་པོ། གཞས་ར་རྩེད་མོའི་ཞིང་ཁམས་ཞེས་པ་ལྟར་
གཞས་ལ་ལོ་རྒྱུས་ཡུན་རིང་པོ་ཡོད་ཀྱང་བྲོ་ལ་དཔེ་བལྟས་ནས་ཕྱིས་སུ་བྱུང་བའི་པི་ཝང་གི་རོལ་ཆ་ཡོད་པའི་གསར་
དར་གྱི་གླུ་གར་ཡིན་རྐྱེན་དེ་འཆམ་མཁན་མང་ཆེ་བ་ནི་གཞོན་ནུ་ཕོ་མོ་རྣམས་ཡིན་པ་མ་ཟད་ལུས་ཀྱི་གོམས་སྟབས་
དང་རྡོག་བྲོ་མགྱོགས་ལ་བསྐོར་བ་མང་པོ་རྒྱག་པ་སོགས་ཀྱི་ཁྱད་ཆོས་ཡོད། སྤྱི་ཁམས་ཁུལ་གྱི་གཞས་ཚང་མ་ནི་ན་
གཞོན་ཕོ་མོ་རྣམས་སྒོར་སྒོར་བྱས་ནས་པི་ཝང་གི་རོལ་ཆ་དཀྲོལ་བཞིན་འཆམ་སྲོལ་ཡོད་ལ་དེ་ལ་ཡང་བྲོ་དང་འདྲ་
བ་འགོ་ལ་འཛོམས་གཞས་དང་མཇུག་ལ་གཞས་ར་བཀྲ་ཤིས་བརྗོད་པ་སོགས་སྔ་ཕྱི་གོ་རིམ་ཡོད་ལ་ལུས་ཀྱི་རྒྱན་
གོས་དང་། ཚིག་གི་ནང་དོན། རྐང་པའི་རྡོག་བྲོ་རྒྱག་སྟངས་སོགས་རང་སོ་སོའི་ལུང་པའི་དམིགས་བསལ་གྱི་
ཁྱད་ཆོས་ཡོད་པས་གཤམ་ལ་དམིགས་བསལ་གྱི་བྲོ་ཚིག་ཁག་ཅིག་ལ་གཟིགས་པར་བྱའོ། །ཟུར་དུ་ཞུ་དགོས་པ་
ཞིག་ལ་བྲོ་ཚིག་ནང་ཁག་གཅིག་གིས་བྲོ་གཞས་པ་དགུང་སྔོན་མཐོན་པོ་རེད་ཅེས་དང་ཡང་ན་བྲོ་བ་ཞི་བ་དགུང་
སྔོན་མཐོན་པོ་རེད་སོགས་ཤོད་ཚུལ་མི་འདྲ་བ་ཡོད་པས་དཔྱད་པར་འཚལ།
ཉི་མ་ཤར་བ་ཨ་སྔོན་གྱི་ཟུར།
ཉི་མ་ཤར་ས་ཨ་སྔོན་གྱི་ཟུར་ལ། ཉི་རྩེ་ཕོག་ས་རྒྱ་རུམ་གྱི་ཁྲ་མོ།
རྒྱ་རུམ་ཁྲ་མོ་དགའ་འཛོམས་སྐྱིད་འཛོམས། དགའ་འཛོམས་སྐྱིད་འཛོམས་སྐྱིད་པའི་བྲོ་ར། །
ཟླ་བ་ཤར་ས་ཨ་སྔོན་གྱི་ཟུར་ལ། ཟླ་འོད་ཕོག་ས་རྒྱ་རུམ་གྱི་ཁྲ་མོ། །
རྒྱ་རུམ་ཁྲ་མོ་དགའ་འཛོམས་སྐྱིད་འཛོམས། དགའ་འཛོམས་སྐྱིད་འཛོམས་སྐྱིད་པའི་བྲོ་ར།
208



སྨིན་དྲུག་ཤར་ས་ཨ་སྔོན་གྱི་ཟུར་ལ། སྦྲང་ཆར་འབབ་ས་རྒྱ་རུམ་ཁྲ་མོ།
རྒྱ་རུམ་ཁྲ་མོ་དགའ་འཛོམས་སྐྱིད་འཛོམས། དགའ་འཛོམས་སྐྱིད་འཛོམས་སྐྱིད་པའི་བྲོ་ར།
གངས་སྟོད་ལ་ཉི་མ་མ་ཤར།།
གངས་སྟོད་ལ་ ཉི་མ་ཤར་བྱུང་། གངས་སྟོད་ལ་ཉི་མ་ཤར་ས།།
ཁྱེད་རང་ཕན་ཨེ་འཛོམས་བསམ་བྱུང༌། ཁྱེད་རང་ཕན་འཛོམས་རྒྱུ་བྱུང་ན།
དགའ་འཛོམས་པའི་འཛོམས་བྲོ་ཞིག་འཆམ་ཡོད། །
བྲག་སྟོད་ལ་ཉི་མ་མ་ཤར།
བྲག་སྟོད་ལ་ཉི་མ་ཞིག་ཤར་བྱུང་། བྲག་སྟོད་ལ་ཉི་མ་ཤར་ས།།
ཁྱེད་རང་ཕན་ཨེ་འཛོམས་ཤིག་བསམ་བྱུང་། ཁྱེད་རང་ཕན་འཛོམས་རྒྱུ་བྱུང་ན།
དགའ་འཛོམས་པའི་འཛོམས་བྲོ་ཞིག་འཆམ་ཡོད། །
སྤང་སྟོད་ལ་ཉི་མ་མ་ཤར། །
སྤང་སྟོད་ལ་ཉི་མ་ཤར་བྱུང༌། སྤང་སྟོད་ལ་ཉི་མ་ཤར་ས།།
ཁྱེད་རང་ཕན་ཨེ་འཛོམས་བསམ་བྱུང་། ཁྱེད་རང་ཕན་འཛོམས་རྒྱུ་བྱུང་ན།
དགའ་འཛོམས་པའི་འཛོམས་བྲོ་ཞིག་འཆམ་ཡོད།།
ནགས་སྟོད་ལ་ཉི་མ་མ་ཤར།།
ནགས་སྟོད་ལ་ཉི་མ་ཤར་བྱུང་། ནགས་སྟོད་ལ་ཉི་མ་ཤར་ས།
ཁྱེད་རང་ཕན་ཨེ་འཛོམས་བསམ་བྱུང་། ཁྱེད་རང་ཕན་འཛོམས་རྒྱུ་བྱུང་ན། །
དགའ་འཛོམས་པའི་འཛོམས་བྲོ་ཞིག་འཆམ་ཡོད།
རྒྱུ་རུམ་ལ་ཉི་མ་མ་ཤར།།
རྒྱ་རུམ་ལ་ཉི་མ་ཤར་བྱུང༌། རྒྱ་རུམ་ལ་ཉི་མ་ཤར་ས།།
ཁྱེད་རང་ཕན་ཨེ་འཛོམས་བསམ་བྱུང་། ཁྱེད་རང་ཕན་འཛོམས་རྒྱུ་བྱུང་ན།
དགའ་འཛོམས་པའི་འཛོམས་བྲོ་ཞིག་འཆམ་ཡོད། །
209



ཉི་མ་དང་པོ་མ་ཤར་བྱུང་། །
ཉི་མ་དང་པོ་ཤར་བྱུང༌། ཉི་མ་དང་པོ་ཤར་ས། །
འཇའ་འོད་གུར་ཁང་ཕུབ་བྱུང༌། འཇའ་འོད་གུར་ཁང་ནང་ལ།
སུ་བཞུགས་སུ་མ་བཞུགས་ཡོད། འཇའ་འོད་གུར་ཁང་ནང་ལ།
རང་ཚང་བླ་མ་བཞུགས་ཡོད། རང་ཚང་བླ་མ་མདུན་ལ། །
ཅི་བཤམས་ཅི་མ་བཤམས་ཡོད། རང་སོ་བླ་མ་མདུན་ལ།
གསེར་གྱི་ལྕོག་རྩེ་བཤམས་ཡོད། གསེར་གྱི་ལྕོག་རྩེའི་སྒང་ལ།
རི་མོ་སྣ་གསུམ་བྲིས་ཡོད། རི་མོ་ཕྱི་ཡག་ཕྱི་ཡག
ཕྱི་ལ་ཡག་བའི་བཀྲ་ཤིས་རྟགས་བརྒྱད། རི་མོ་ནང་ཡག་ནང་ཡག
ནང་ལ་ཡག་བའི་གཡུང་དྲུང་རི་མོ། བཀྲ་ཤིས་རྟགས་བརྒྱད་བཀྲ་ལ་ཤིས་པར་ཤོག
གཡང་དྲུང་རི་མོ་གཡང་ལ་ཆགས་པར་ཤོག་
ཉི་མ་དང་པོ་མ་ཤར་ཉི་མ་དང་པོ་ཤར་བྱུང༌། ཉི་མ་དང་པོ་ཤར་ས་འཇའ་འོད་གུར་ཁང་ཕུབ་བྱུང༌།
འཇའ་འོད་གུར་ཁང་ནང་ལ་སུ་བཞུགས་སུ་མ་བཞུགས་ཡོད། འཇའ་འོད་གུར་ཁང་ནང་ལ། རང་སོ་དཔོན་པོ་
བཞུགས་ཡོད། རང་ཚང་དཔོན་པོའི་མདུན་ལ། ཅི་བཤམས་ཅི་མ་བཤམས། རང་ཚང་དཔོན་པོའི་མདུན་ལ།
དངུལ་གྱི་ལྕོག་ཙེ་བཤམས་ཡོད། དངུལ་གྱི་ལྕོག་ཙེའི་སྒང་ལ་རི་མོ་སྣ་གསུམ་བྲིས་ཡོད། རི་མོ་ཕྱི་ཡག་ནང་ཡག
ཕྱི་ལ་ཡག་བའི་བཀྲ་ཤིས་རྟགས་བརྒྱད། རི་མོ་ནང་ཡག་ནང་ཡག ནང་ལ་ཡག་བའི་གཡུང་དྲུང་རི་མོ། བཀྲ་
ཤིས་རྟགས་བརྒྱད་བཀྲ་ལ་ཤིས་པར་ཤོག གཡང་དྲུང་རི་མོ་གཡང་ལ་ཆགས་པར་ཤོག
ཉི་མ་དང་པོ་མ་ཤར་ཉི་མ་དང་པོ་ཤར་བྱུང༌། ཉི་མ་དང་པོ་ཤར་ས་འཇའ་འོད་གུར་ཁང་ཕུབ་བྱུང་།
འཇའ་འོད་གུར་ཁང་ནང་ལ་སུ་བཞུགས་སུ་མ་བཞུགས་ཡོད། འཇའ་འོད་གུར་ཁང་ནང་ལ། རང་ཚང་ཕ་ཁུ་
བཞུགས་ཡོད། རང་ཚང་ཕ་ཁུ་མདུན་ལ། ཅི་བཤམས་ཅི་མ་བཤམས། རང་སོ་ཕ་ཁུའི་མདུན་ལ། དུང་གི་ལྕོག་
ཙེ་བཤམས་ཡོད། དུང་གི་ལྕོག་ཙེ་སྒང་ལ་རི་མོ་སྣ་གསུམ་བྲིས་ཡོད། རི་མོ་ཕྱི་ཡག་ནང་ཡག ཕྱི་ལ་ཡག་བའི་བཀྲ་
ཤིས་རྟགས་བརྒྱད། རི་མོ་ནང་ཡག་ནང་ཡག ནང་ལ་ཡག་བའི་གཡུང་དྲུང་རི་མོ། བཀྲ་ཤིས་རྟགས་བརྒྱད་བཀྲ་
ལ་ཤིས་པར་ཤོག གཡང་དྲུང་རི་མོ་གཡང་ལ་ཆགས་པར་ཤོག །
ཉི་མ་དང་པོ་མ་ཤར་ཉི་མ་དང་པོ་ཤར་བྱུང༌། ཉི་མ་དང་པོ་ཤར་ས་འཇའ་འོད་གུར་ཁང་ཕུབ་བྱུང༌།
འཇའ་འོད་གུར་ཁང་ནང་ལ་སུ་བཞུགས་སུ་མ་བཞུགས་ཡོད། འཇའ་འོད་གུར་ཁང་ནང་ལ། རང་ཚང་མ་བསུ་
བཞུགས་ཡོད། རང་ཚང་མ་བསུའི་མདུན་ལ། ཅི་བཤམས་ཅི་མ་བཤམས། རང་ཚང་མ་བསུའི་མདུན་ལ།
གཡུ་ཡི་ལྕོག་རྩེ་བཤམས་ཡོད། གཡུ་ཡི་ལྕོག་རྩེ་སྒང་ལ་རི་མོ་སྣ་གསུམ་བྲིས་ཡོད། རི་མོ་ཕྱི་ཡག་ནང་ཡག ཕྱི་ལ་
ཡག་བའི་བཀྲ་ཤིས་རྟགས་བརྒྱད། རི་མོ་ནང་ཡག་ནང་ཡག ནང་ལ་ཡག་བའི་གཡུང་དྲུང་རི་མོ། བཀྲ་ཤིས་
210



རྟགས་བརྒྱད་བཀྲ་ལ་ཤིས་པར་ཤོག གཡང་དྲུང་རི་མོ་གཡང་ལ་ཆགས་པར་ཤོག
གངས་སྟོད་ཟུར་ལ་མཎྜལ་ཞིག་ཕུལ་ཡོད། རང་ཚང་འཛོམས་པའི་མཎྜལ།
མཎྜལ་མགོ་ལ་དར་ལྕོག་ཅིག་བཙུགས་ཡོད། བསྟན་པ་དར་བའི་དར་ལྕོག
དར་ལྕོག་མགོ་ལ་དར་ཐག་ཅིག་འཐེན་ཡོད། མི་ཚེ་རིང་བའི་དར་ཐག །
བྲག་སྟོད་ཟུར་ལ་མཎྜལ་ཞིག་ཕུལ་ཡོད། རང་ཚང་འཛོམས་པའི་མཎྜལ།
མཎྜལ་མགོ་ལ་དར་ལྕོག་ཅིག་བཙུགས་ཡོད། བསྟན་པ་དར་བའི་དར་ལྕོག
དར་ལྕོག་མགོ་ལ་དར་ཐག་ཅིག་འཐེན་ཡོད། མི་ཚེ་རིང་བའི་དར་ཐག་
སྤང་སྟོད་ཟུར་ལ་མཎྜལ་ཞིག་ཕུལ་ཡོད། རང་ཚང་འཛོམས་པའི་མཎྜལ།
མཎྜལ་མགོ་ལ་དར་ལྕོག་ཅིག་བཙུགས་ཡོད། བསྟན་པ་དར་བའི་དར་ལྕོག
དར་ལྕོག་མགོ་ལ་དར་ཐག་ཅིག་འཐེན་ཡོད། མི་ཚེ་རིང་བའི་དར་ཐག་
ནགས་སྟོད་ཟུར་ལ་མཎྜལ་ཞིག་ཕུལ་ཡོད། རང་ཚང་འཛོམས་པའི་མཎྜལ།
མཎྜལ་མགོ་ལ་དར་ལྕོག་ཅིག་བཙུགས་ཡོད། བསྟན་པ་དར་བའི་དར་ལྕོག
དར་ལྕོག་མགོ་ལ་དར་ཐག་ཅིག་འཐེན་ཡོད། མི་ཚེ་རིང་བའི་དར་ཐག་
ལ་ཨ་འདི་མ་ཡིན་ཕ་ནང་རེད། ལ་གསེར་གྱི་མཆོད་རྟེན་ཁྲི་མ་འབུམ། མཇལ་ཨེ་འགྲོ་ཨེ་འགྲོ་བྲོ་པ་ཚོ།
དུས་ད་གང་དགའ་བའི་ལྟད་མོ་འགི ཚེ་ཕྱི་མར་དགའ་བའི་ཆོས་ཤིག་ཡོད། ལ་ཨ་འདི་མ་ཡིན་ཕ་ནང་རེད། ལ་
དངུལ་གྱི་མཆོད་རྟེན་ཁྲི་མ་འབུམ། མཇལ་ཨེ་འགྲོ་ཨེ་འགྲོ་བྲོ་པ་ཚོ། དུས་ད་གང་དགའ་བའི་ལྟད་མོ་འགི ཚེ་ཕྱི་
མར་དགའ་བའི་ཆོས་ཤིག་ཡོད། ལ་ཨ་འདི་མ་ཡིན་ཕ་ནང་རེད། ལ་དུང་གི་མཆོད་རྟེན་ཁྲི་མ་འབུམ། མཇལ་ཨེ་
འགྲོ་ཨེ་འགྲོ་བྲོ་པ་ཚོ། དུས་ད་གང་དགའ་བའི་ལྟད་མོ་འགི ཚེ་ཕྱི་མར་དགའ་བའི་ཆོས་ཤིག་ཡོད།
ལ་ཨ་འདི་མ་ཡིན་ཕ་ནང་རེད། བུ་ཆུང་གསེར་གྱི་རྣ་ལོང་ཅན། ངོ་ཨེ་ཤེས་ཨེ་ཤེས་བྲོ་པ་ཚོ། ངོ་ཤེས་ནས་
ཁྲི་གདུག་ཉི་མ་རེད། ངོ་མ་ཤེས་ལ་མོ་རྒྱག་མི་རེད། ལ་ཨ་འདི་མ་ཡིན་ཕ་ནང་རེད། བུ་ཆུང་དངུལ་གྱི་རྣ་ལོང་
ཅན། ངོ་ཨེ་ཤེས་ཨེ་ཤེས་བྲོ་པ་ཚོ། ངོ་ཤེས་ན་དཀར་གསལ་ཟླ་བ་རེད། ངོ་མ་ཤེས་ལ་མོ་རྒྱག་མི་རེད། ལ་ཨ་
འདི་མ་ཡིན་ཕ་ནང་རེད། བུ་ཆུང་དུང་གི་རྣ་ལོང་ཅན། ངོ་ཨེ་ཤེས་ཨེ་ཤེས་བྲོ་པ་ཚོ། ངོ་ཤེས་ན་སྨིན་དྲུག་ཁྲ་མོ་
རེད། ངོ་མ་ཤེས་ལ་མོ་རྒྱག་མི་རེད། ལ་ཨ་འདི་མ་ཡིན་ཕ་ནང་རེད། བུ་ཆུང་གཡུའི་རྣ་ལོང་ཅན། ངོ་ཨེ་ཤེས་ཨེ་
ཤེས་བྲོ་པ་ཚོ། ངོ་ཤེས་ན་གཡུ་ཆུང་དཀར་རྒྱན་རེད། ངོ་མ་ཤེས་ལ་མོ་རྒྱག་མི་རེད། །
གངས་སྟོད་སེང་རྐྱང་གཡུ་རལ་ལེབ་མོ་གསུམ། ཕ་མ་གཅིག་གི་བུ་སྲིང་མ་རེད་དུས། གངས་སྟོད་ཟུར་ལ་
211



མཉམ་སྐྱིད་མཉམ་དགའ་རེད། བྲག་སྟོད་ཐང་དཀར་གཤོག་སྒྲོ་ལེབ་མོ་གསུམ། ཕ་མ་གཅིག་གི་བུ་སྲིང་མ་རེད་
དུས། བྲག་སྟོད་ཟུར་ལ་མཉམ་སྐྱིད་མཉམ་དགའ་རེད། །
སྤང་སྟོད་ཤྭ་ཕོ་རྭ་དར་ལེབ་མོ་གསུམ ཕ་མ་གཅིག་གི་བུ་སྲིང་མ་རེད་དུས། སྤང་སྟོད་ཟུར་ལ་མཉམ་སྐྱིད་
མཉམ་དགའ་རེད། །
ནགས་སྟོད་སྟག་མོ་འཛོམས་དྲུག་ལེབ་མོ་གསུམ། ཕ་མ་གཅིག་གི་བུ་སྲིང་མ་རེད་དུས། ནགས་སྟོད་ཟུར་
ལ་མཉམ་སྐྱིད་མཉམ་དགའ་རེད། རྒྱ་རུམ་བུ་ཚ་ཁ་མཚར་ལེབ་མོ་གསུམ། ཕ་མ་གཅིག་གི་བུ་སྲིང་མ་རེད་དུས།།
རྒྱ་རུམ་ཟུར་ལ་མཉམ་སྐྱིད་མཉམ་དགའ་རེད། །
ཡར་ཐང་མར་ཐང་པད་མའི་པད་ཐང་། པད་མའི་པད་ཐང་བླ་མའི་ཆོས་ཐང་།
བླ་མའི་ཆོས་ཐང་ཆོས་ར་གསུམ་འཛོམས་རེད། ཆོས་ར་གསུམ་འཛོམས་དགའ་འཛོམས་སྐྱིད་འཛོམས།
ཡར་ཐང་མར་ཐང་པད་མའི་པད་ཐང་། པད་མའི་པད་ཐང་དཔོན་པོའི་ཁྲིམས་ཐང༌།
དཔོན་པོའི་ཁྲིམས་ཐང་ཁྲིམས་ར་གསུམ་འཛོམས་རེད། ཁྲིམས་ཐང་གསུམ་འཛོམས་དགའ་འཛོམས་
སྐྱིད་འཛོམས།
ཡར་ཐང་མར་ཐང་པད་མའི་པད་ཐང་། པད་མའི་པད་ཐང་ཕ་ཁུ་གཏམ་གྱི་ཐང༌།
ཕ་ཁུའི་གཏམ་ཐང་གཏམ་ར་གསུམ་འཛོམས་རེད། གཏམ་ར་གསུམ་འཛོམས་དགའ་འཛོམས་སྐྱིད་
འཛོམས། །
ཡར་ཐང་མར་ཐང་པད་མའི་པད་ཐང༌། པད་མའི་པད་ཐང་མ་སྲུ་ཆང་གི་ཐང་། །
མ་སྲུ་ཆང་ཐང་ཆང་ར་གསུམ་འཛོམས་རེད། ཆང་ར་གསུམ་འཛོམས་དགའ་འཛོམས་སྐྱིད་འཛོམས།
ཡར་ཐང་མར་ཐང་པད་མའི་པད་ཐང་། པད་མའི་པད་ཐང་བུ་ཚ་རྩེད་མོའི་ཐང་། །
བུ་ཚ་རྩེད་ཐང་རྩེད་ར་གསུམ་འཛོམས་རེད། རྩེད་ར་གསུམ་འཛོམས་དགའ་འཛོམས་སྐྱིད་འཛོམས།
གནས་རི་བཟང་པོ།
གནས་རི་བཟང་པོ་གང་ཡིན་མ་ཤེས་ན། གནས་རི་བཟང་པོ་ལྷ་སའི་ཕྱོགས་སུ་ཡོད།
ལྷ་སའི་ཇོ་བོས་བྲོ་ཡི་མཆོད་པ་བཞེས། གནས་རི་བཟང་པོ་གང་ཡིན་མ་ཤེས་ན། །
གནས་རི་བཟང་པོ་ཀོང་པོའི་ཡུལ་དུ་ཡོད། ཀོང་པོ་བོན་རིས་བྲོ་ཡི་མཆོད་པ་བཞེས།
གནས་རི་བཟང་པོ་གང་ཡིན་མ་ཤེས་ན། གནས་རི་བཟང་པོ་ཚ་བ་རོང་ལ་ཡོད། །
ཚ་བ་མཆོད་རྟེན་དཀར་པོས་བློ་ཡི་མཆོད་པ་བཞེས།
212



དང་པོ་བྲོ་ཡིས་མ་མཆོད། །
དང་པོ་བྲོ་ཡིས་མ་མཆོད་བྲོ་ཡིས་མཆོད། དང་པོ་བྲོ་ཡིས་མཆོད་ས་རྒྱ་གར་རྡོ་རྗེ་གདན་རེད།
རྒྱ་གར་གྲུབ་ཆེན་བརྒྱད་ཅུ། བྲོ་ཡི་མཆོད་པ་བཞེས་རོགས།
གཉིས་པ་བྲོ་ཡིས་མ་མཆོད་བྲོ་ཡིས་མཆོད། གཉིས་པ་བྲོ་ཡིས་མཆོད་ས་རང་ཚོའི་ཉི་མ་ལྷ་ས། གསུམ་པ་
བྲོ་ཡིས་མ་མཆོད་བྲོ་ཡིས་མཆོད། གསུམ་པ་བློ་ཡིས་མཆོད་ས་ས་གཞི་རོང་ལ་མཆོད་དང་། ཚ་བ་མཆོད་རྟེན་
དཀར་པོ་བྲོ་ཡིས་མཆོད་པ་བཞེས་རོགས།
འཛམ་གླིང་གེ་སར་རྒྱལ་པོ།
འཛམ་གླིང་གེ་སར་རྒྱལ་པོ། བྲོ་དཀར་གཡུ་ཡི་ཕྲེང་བ། སྐྱ་ལོ་སེང་ལྕམ་འབྲུག་མོ། ཕྲེང་བ་ནང་གི་མདུད་
འཛིན། གླིང་གི་དཔའ་རྟུལ་སུམ་ཅུ། བློ་དཀར་གཡུ་ཡི་ཕྲེང་བ། རྒྱ་ཚ་ཞྭ་ལུ་དཀར་པོ། ཕྲེང་བ་ནང་གི་མདུད་
འཛིན། རྒྱ་གར་གྲུབ་ཆེན་བརྒྱད་ཅུ། བློ་དཀར་གཡུ་ཡི་ཕྲེང་བ། ཚ་ཞང་འདན་མ་བྱང་ཁྲ། ཕྲེང་བ་ནང་གི་
མདུད་འཛིན།
ཁྲི་གདུགས་ཉི་མའི་ཕ་ཡུལ།
ཁྲི་གདུགས་ཉི་མའི་ཕ་ཡུལ་དེ། དབུས་ཀྱི་རི་བོ་ཕྱོགས་སུ་ཡོད། དྲོ་བཞི་འཛོམས་བཞི་འཛམ་གླིང་བསྐོར།
ངོ་གསལ་ཟླ་བའི་ཕ་ཡུལ་དེ། དབུས་ཀྱི་རི་བོ་ཕྱོགས་སུ་ཡོད། མུན་པ་གསལ་ཞིང་འཛམ་གླིང་བསྐོར།
དམར་རི་ཁྲ་མོའི་ཕ་ཡུལ་དེ། དབུས་ཀྱི་རི་བོ་ཕྱོགས་སུ་ཡོད། འཛོམས་རུ་རྒྱ་བཞི་གླིང་བཞི་བསྐོར། །
བྲོ་མཆོད་གཅིག་མཆོད་གཉིས། །
བྲོ་མཆོད་གཅིག་མཆོད་གཉིས་མཆོད་དང་གསུམ། བྲོ་མཆོད་གཅིག་གོང་མ་ལྷ་ལ་མཆོད། ལྷ་ཚངས་པ་
དཀར་པོ་བྲོ་ལ་མཆོད། བྲོ་མཆོད་གཅིག་མཆོད་གཉིས་མཆོད་དང་གསུམ། བྲོ་མཆོད་གཉིས་བར་ཕྱོགས་གནས་
ལ་མཆོད། གནས་སྐོར་ལྷ་སྐལ་འཛོམས་བྲོ་ལ་གཟིགས། བྲོ་མཆོད་གཅིག་མཆོད་གཉིས་མཆོད་དང་གསུམ། བྲོ་
མཆོད་གསུམ་འོག་ཕྱོགས་ཀླུ་ལ་མཆོད། ཀླུ་གཙུག་ན་རིན་ཆེན་བྲོ་ལ་གཟིགས།
ཇ་འོད་གསེར་མ་འཐུང་།
ཇ་འོད་གསེར་མ་འཐུང་དང་པོ་མཆོད། ཤར་རྒྱ་ནག་རི་བོ་རྩེ་ལྔར་མཆོད། །
དཀར་འོ་མ་མ་འཐུང་དང་པོ་མཆོད། དཀར་དགྲ་ལྷ་དུང་ཡ་དཀར་པོར་མཆོད།
ཤར་ཁྲ་བོ་མ་འཐུང་དང་པོ་མཆོད། ཤར་ལྷོ་ཡི་རྨ་ཆེན་སྤོམ་རར་མཆོད། །
213



ཆང་སྐྱེམས་པ་མ་འཐུང་དང་པོ་མཆོད། ཆང་རྒྱ་ཡི་གནམ་ལྷ་ཁྲ་ལ་མཆོད།
ཨ་སྔོན་མཐོན་པོའི་རྩེ་ལ།
ཨ་སྔོན་མཐོན་པོའི་རྩེ་ལ། གསེར་གྱི་མདའ་དར་བཙུགས་ཡོད།
གསེར་གྱི་མདའ་དར་མ་རེད། ཤར་གྱི་ཁྲི་གདུག་ཉི་མ།
འཛམ་གླིང་དྲོ་སྐྱིད་འཛོམས་པར། ཁྱེད་ལས་ལྷག་པ་མི་འདུག
ཨ་སྔོན་མཐོན་པོའི་རྩེ་ལ། གཡུ་ཡི་མདའ་དར་བཙུགས་ཡོད།
གཡུ་ཡི་མདའ་དར་མ་རེད། ཤར་གྱི་འོད་གསལ་ཟླ་བ། །
འཛམ་གླིང་མུན་པ་སེལ་བར། ཁྱེད་ལས་ལྷག་པ་མི་འདུག
ཨ་སྔོན་མཐོན་པོའི་རྩེ་ལ། དངུལ་གྱི་མདའ་དར་བཙུགས་ཡོད།
དངུལ་གྱི་མདའ་དར་མ་རེད། ཤར་གྱི་སྨིན་དྲུག་ཁྲ་མོ། །
འཛམ་གླིང་འཛོམས་དྲུག་བརྒྱན་པར། ཁྱེད་ལས་ལྷག་པ་མི་འདུག
ལུང་པ་རྒྱ་གར་ལུང་པ།
ལུང་པ་རྒྱ་གར་ལུང་པ་དེར། བླ་མ་མ་བཞུགས་བླ་མ་བཞུགས།
བླ་མ་དུས་གསུམ་སངས་རྒྱས་བཞུགས། དུས་གསུམ་སངས་རྒྱས་བྲོ་ལ་གཟིགས། །
བྲོ་ལ་གཟིགས་ཤིང་བྲོ་རེ་འཆམ། ལུང་པ་རྒྱ་གར་ལུང་པ་དེ། །
དཔོན་པོ་མ་བཞུགས་དཔོན་པོ་བཞུགས། དཔོན་པོ་ཁམས་གསུམ་དབང་འདུས་བཞུགས།
ཁམས་གསུམ་དབང་འདུས་བྲོ་ལ་གཟིགས། བྲོ་ལ་གཟིགས་ཤིང་བྲོ་རེ་འཆམ།
ལུང་པ་རྒྱ་གར་ལུང་པ་དེ། ཕ་ཁུ་མ་བཞུགས་ཕ་ཁུ་བཞུགས། ཕ་ཁུ་རི་རྒྱལ་ལྷུན་པོ་བཞུགས།
རི་རྒྱལ་ལྷུན་པོ་བྲོ་ལ་གཟིགས། བྲོ་ལ་གཟིགས་ཤིང་བྲོ་རི་འཆམ།
ལུང་པ་རྒྱ་གར་ལུང་པ་དེ། མ་སུ་མ་བཞུགས་མ་སུ་བཞུགས། མ་སྲུ་མ་ཕམ་གཡུ་མཚོ་བཞུགས།
མ་ཕམ་གཡུ་མཚོ་བྲོ་ལ་གཟིགས། བྲོ་ལ་གཟིགས་ཤིང་བྲོ་ལ་འཆམ།
ལྷ་ས་སྟེང་ལ།
ལྷ་ས་སྟེང་ལ་ཕྱོགས་བཞི་སྒོ་བཞི་བཙུགས། སྒོ་མོ་ནང་ལ་སུ་བཞུགས་སུ་མ་བཞུགས་
སྒོ་མོ་ནང་ལ་ལྷ་སའི་ཇོ་བོ་བཞུགས། དད་པ་ཅན་གྱིས་ཕྱག་རྒྱུ་ཧྲིག་སེ་ཧྲིག
མ་ཎི་ཅན་གྱིས་སྐོར་བ་ཧྲི་ལི་ལི། ཀོང་པོ་གཞུང་ལ་ཕྱོགས་བཞི་སྒོ་བཞི་བཙུགས།
214



སྒོ་མོ་ནང་ལ་སུ་བཞུགས་སུ་མ་བཞུགས། སྒོ་མོ་ནང་ལ་ཀོང་པོ་བོན་རི་བཞུགས།
དད་པ་ཅན་གྱིས་ཕྱག་རྒྱ་ཧྲིག་སེ་ཧྲིག མ་ཎི་ཅན་གྱིས་སྐོར་བ་ཧྲི་ལི་ལི། །
ཚ་བ་རོང་ལ་ཕྱོགས་བཞི་སྒོ་བཞི་བཙུགས། སྒོ་མོ་ནང་ལ་སུ་བཞུགས་སུ་མ་བཞུགས།
སྒོ་མོ་ནང་ལ་ཚ་བ་མཆོད་རྟེན་བཞུགས། དད་པ་ཅན་གྱིས་ཕྱག་རྒྱ་ཧྲིག་སེ་ཧྲིག །
མ་ཎི་ཅན་གྱིས་སྐོར་བ་ཧྲི་ལི་ལི།
བཀྲ་ཤིས་ལུང་པ། །
བཀྲ་ཤིས་ལུང་པའི་ཕུ་ལ། གསེར་གྱི་ཉ་མོ་ལྡིང་བྱུང་། གསེར་གྱི་ཆུ་མོའི་ནང་ལ།
གསེར་ཤིང་སྤུན་གསུམ་འཁྲུངས་བྱུང༌། གསེར་བྱ་སྤུན་གསུམ་བབས་ན།
བསྟན་པ་དགའ་སྤྲོ་སྐྱིད་སྤྲོ། བཀྲ་ཤིས་ལུང་པའི་ཕུ་ལ། དངུལ་གྱི་ཉ་མོ་ལྡིང་བྱུང་།
དངུལ་གྱི་ཆུ་མོའི་ནང་ལ། དངུལ་ཤིང་སྤུན་གསུམ་འཁྲུངས་བྱུང་།
དངུལ་ཤིང་སྤུན་གསུམ་ཁ་ལ། དངུལ་བྱ་སྤུན་གསུམ་བབས་བྱུང་།
དངུལ་བྱ་སྤུན་གསུམ་བབས་ན། བསྟན་པ་དགའ་སྤྲོ་སྐྱིད་སྤྲོ།
ས་སྐྱིད་པོ་རྒྱ་ལྕང་།
ས་སྐྱིད་པོ་རྒྱ་ལྕང་གི་ཞབས་ལ། གོང་བླ་མ་དགུང་ལོ་ཡི་ཆུང་ཆུང༌།
དགུང་ལོ་ཆུང་མེ་ཏོག་གི་ཡར་འཁྲུངས། ཆོས་ཨོ་ལོ་བསྟན་པ་ཡི་ཡར་དར།
ས་སྐྱིད་པོ་རྒྱ་ལྕང་གི་ཞབས་ལ། གོང་དཔོན་པོ་དགུང་ལོ་ཡི་ཆུང་ཆུང་།
དགུང་ལོ་ཆུང་མེ་ཏོག་གི་ཡར་འཁྲུངས། ཁྲིམས་བཀའ་ཁྲིམས་བསྟན་པ་ཡི་ཡར་དར།
ས་སྐྱིད་པོ་རྒྱ་ལྕང་གི་ཞབས་ལ། ཕ་ཨ་ཁུ་དགུང་ལོ་ཡི་ཆུང་ཆུང༌། །
དགུང་ལོ་ཆུང་མེ་ཏོག་གི་ཡར་འཁྲུངས། གཏམ་ལྷ་དང་བསྟན་པ་ཡི་ཡར་དར།
ཡར་བལྟོས་དང་།
ཡར་བལྟོས་དང་ལྟད་མོ་ཨེ་འདྲ་འགི མགོ་ཞྭ་སེར་ཅན་གྱིས་བར་སྣང་ཁེངས།
སྐྱིད་ཨེ་ཤེས་རང་ཚོའི་བླ་མ་རེད། ཆོས་ཨོ་ལོ་བསྟན་པ་ཡར་དར་རེད། །
ཡར་བལྟོས་དང་ལྟད་མོ་ཨེ་འདྲ་འགི མགོ་ཝ་ཞྭ་ཅན་གྱིས་བར་སྣང་ཁེངས།།
སྐྱིད་ཨེ་ཤེས་རང་ཚོའི་དཔོན་པོ་རེད། ཁྲིམས་བཀའ་ཁྲིམས་བསྟན་པ་ཡར་དར་རེད།
ཡར་བལྟོས་དང་ལྟད་མོ་ཨེ་འདྲ་འགི མགོ་རྨོག་ཞྭ་ཅན་གྱིས་བར་སྣང་ཁེངས།
215



སྐྱིད་ཨེ་ཤེས་རང་ཚོའི་ཕ་ཁུ་རེད། གཏམ་ལྷ་དང་བསྟན་པ་ཡར་དར་རེད།
གཙང་ཡར་ལུང་།
གཙང་ཡར་ལུང་མར་ལུང་བར་ལུང་གསུམ། གཙང་ཡར་ལུང་ཤེལ་དཀར་རྭ་བ་ནས།
ནམ་མ་གསལ་བསང་དཀར་དགུང་ལས་མཐོ། གོང་བླ་མ་རྣམ་པ་བསང་ལ་བྱོན། །
མགོ་ཞྭ་སེར་ཐམས་ཅད་བསང་འདོན་གསུངས། ཆོས་ཨོ་ལོ་ཁོང་དུ་མ་ཆུད་པར། །
བསང་དཀར་པོ་དུ་བ་མ་ཡལ་དགོས། གཙང་ཡར་ལུང་མར་ལུང་བར་ལུང་གསུམ།
གཙང་བར་ལུང་ཤེལ་དཀར་རྭ་བ་ནས། ནམ་མ་གསལ་བསང་དཀར་དགུང་ལས་མཐོ།
གོང་དཔོན་པོ་རྣམ་པ་བསང་ལ་བྱོན། མགོ་ཝ་ཞྭ་ཐམས་ཅད་བསང་འདོན་གསུངས།
ཁྲིམས་བཀའ་ཁྲིམས་ཁོང་དུ་མ་ཆུད་པར། བསང་དཀར་པོ་དུ་བ་མ་ཡལ་དགོས།
གཙང་ཡར་ལུང་མར་ལུང་བར་ལུང་གསུམ། གཙང་མ་ལུང་ཤེལ་དཀར་རྭ་བ་ན།
ནམ་མ་གསལ་བསང་དཀར་དགུང་ལས་མཐོ། ཕ་ཁུ་བོ་རྣམ་པ་བསང་ལ་བྱོན། །
མགོ་རྨོག་ཞྭ་ཐམས་ཅད་བསང་འདོན་གསུངས། གཏམ་ལྷ་དང་ཁོང་དུ་མ་ཆུད་པར།
བསང་དཀར་པོ་དུ་བ་མ་ཡལ་དགོས།
ས་བསོད་ནམས།
ས་བསོད་ནམས་གཡང་གཞིའི་ས་ཆ་རེད། གོང་བླ་མ་རྣམ་པ་ཚེ་གཡང་འཛོམས།
ཚེ་འཛོམས་པ་རིག་ན་དགའ་ཡང་དགའ། ཚེ་རིག་པ་འཛོམས་ན་སྐྱིད་ཀྱང་སྐྱིད།
ས་བསོད་ནམས་གཡང་གཞིའི་ས་ཆ་རེད། གོང་དཔོན་པོ་རྣམ་པ་ཚེ་གཡང་འཛོམས།
ཚེ་འཛོམས་པ་རིག་ན་དགའ་ཡང་དགའ། ཚེ་རིག་པ་འཛོམས་ན་སྐྱིད་ཀྱང་སྐྱིད། །
ས་བསོད་ནམས་གཡང་གཞིའི་ས་ཆ་རེད། ཕ་ཁུ་བོ་རྣམ་པ་ཚེ་གཡང་འཛོམས།
ཚེ་འཛོམས་པ་བྱུང་ན་དགའ་ཡང་དགའ། ཚེ་འཛོམས་པ་བྱུང་ན་སྐྱིད་ཀྱང་སྐྱིད།
སྟེང་ལྷ་ས་ལྕགས་པོ་རི།
སྟེང་ལྷ་སའི་ལྕགས་པོ་རི་དང་གཅིག སྨད་རྒྱ་ནག་གླང་ཆེན་རི་དང་གཉིས།
དགའ་རང་ཡུལ་སྤང་ཁ་རི་དང་གསུམ། རི་དེ་གསུམ་འགྱུར་བ་མི་ཡོང་དགོས།
ང་གཉོམ་ཆུང་མི་ཡི་སྨོན་ལམ་ཡིན། སྟེང་ལྷ་སའི་ཁ་དཀར་རྐྱང་དང་གཅིག
སྨད་རྒྱ་ནག་སྨུག་ཆུང་དྲེལ་དང་གཉིས། དགའ་རང་ཡུལ་རྟེའུ་ཆུང་ཁྲ་དང་གསུམ།
216



རྟ་དེ་གསུམ་རྒྱུག་སྐྱོན་མི་ཡོང་དགོས། ང་གཉོམ་ཆུང་མི་ཡི་སྨོན་ལམ་ཡིན།
རྒྱ་རྔུལ་ཆུ་རྒྱུད་ཀྱི་དགའ་ཆང་གཅིག རོང་རྫ་ཡུལ་འབྲས་དཀར་ཚང་དང་གཉིས།
དགའ་རང་ཡུལ་ནས་དཀར་ཚང་དང་གསུམ། ཆང་དེ་གསུམ་ཞན་བཙོག་མི་ཡོང་དགོས།
ང་གཉོམ་ཆུང་མི་ཡི་སྨོན་ལམ་ཡིན།
བདེ་མོ་ལ་དང་།
བདེ་མོ་ལ་དང་བདེ་མོ་ཐང་། བདེ་མོའི་འགྲོ་རོགས་སྨུག་ཆུང་དྲེལ།
དགའ་དགའ་ཁ་ལ་རྒྱ་ཡུལ་འགྲོ ཡང་ཡང་ཁ་ལ་རྒྱ་ཇ་ཁུར། །
བདེ་མོ་ལ་དང་བདེ་མོ་ཐང་། བདེ་མོའི་འགྲོ་རོགས་འདོ་བ་རྟ།
དགའ་དགའ་ཁ་ལ་ལྷ་ས་འགྲོ ཡང་ཡང་ཁ་ལ་ཁྲལ་དོད་ཁུར།
བདེ་མོ་ལ་དང་བདེ་མོ་ཐང་། བདེ་མོའི་འགྲོ་རོགས་ཁྱུང་དཀར་མཛོ།
དགའ་དགའ་ཁ་ལ་རྒྱ་ཞིང་རྨོ། ཡང་ཡང་ཁ་ལ་འབྲུ་རིགས་སྨིན།
སྔ་དྲོ་ཕྱི་དྲོ།
སྔ་དྲོ་ཕྱི་དྲོ་བར་དྲོ་གསུམ། སྔ་དྲོ་ཉི་མ་བྲག་ལ་ཤར།
བྲག་སེར་གསེར་ཤོག་བརྒྱན་འདྲ་འགི སྔ་དྲོ་ཕྱི་དྲོ་བར་དྲོ་གསུམ།
བར་དྲོ་ཉི་མ་སྤང་ལ་ཤར། སྤང་གི་མེ་ཏོག་བཀྲམ་འདྲ་འགི་
སྔ་དྲོ་ཕྱི་དྲོ་བར་དྲོ་གསུམ། ཕྱི་དྲོ་ཉི་མ་ཆུ་ལ་ཤར།
ཆུ་སྔོན་ཡོན་ཆབ་བཤམ་འདྲ་འགི།
རི་སྒང་ཆེན་སྒང་ཆུང་།
རི་སྒང་ཆེན་སྒང་ཆུང་རབ་འབྲིང་གསུམ། རི་སྒང་ཆེན་སྟེང་ལ་ཤྭ་ཕོ་འཛོམས།
ཤྭ་ཕོ་ཆེན་རྭ་བརྡ་ཧྲིག་སེ་འཛོམས། ཕ་ཁུ་བོ་འཛོམས་དང་ཁྱད་པར་མེད།
རི་སྒང་ཆེན་སྒང་ཆུང་རབ་འབྲིང་གསུམ། རི་སྒང་འབྲིང་སྟེང་ལ་དབྱི་མོང་འཛོམས།
ཤྭ་དབྱི་མོང་རྣ་ཅོག་ཧྲིག་སེ་འཛོམས། མ་ཨ་སྲུ་འཛོམས་དང་ཁྱད་པར་མེད། །
རི་སྒང་ཆེན་སྒང་ཆུང་རབ་འབྲིང་གསུམ། རི་སྒང་ཆུང་སྟེང་ལ་དབྱི་ཕྲུག་འཛོམས།
ཤྭ་དབྱི་ཕྲུག་ཐིག་ལེ་ཧྲིག་སེ་འཛོམས། ཆུང་ཨ་ཏིག་འཛོམས་དང་ཁྱད་པར་མེད།
217



གོང་བླ་མ་རྣམ་པ།
གོང་བླ་མ་རྣམ་པ་དེ་གསུམ་ཡག གོང་བླ་མ་དུས་གསུམ་སངས་རྒྱས་ཏེ།
ཆོས་ཨོ་ལོ་འཛོམས་པའི་སྨོན་ལམ་ཡོད། གོང་དཔོན་པོ་རྣམ་པ་དེ་གསུམ་ཡག
གོང་དཔོན་པོ་ཁམས་གསུམ་དབང་འདུས་ཏེ། ཁྲིམས་བཀའ་ཁྲིམས་འཛོམས་པའི་སྨོན་ལམ་ཡོད།
ཕ་ཨ་ཁུ་རྣམ་པ་དེ་གསུམ་ཡག
ཕ་ཨ་ཁུ་རྣམ་པ་དེ་གསུམ་ཡག ཕ་ཨ་ཁུ་རི་རྒྱ་ལྷུན་པོ་སྟེ། གཏམ་ལྷ་དང་འཛོམས་པའི་སྨོན་ལམ་ཡག མ་
ཨ་སྲུ་རྣམ་པ་དེ་གསུམ་ཡག །
མ་ཨ་སྲུ་མ་ཕམ་གཡུ་མཚོ་སྟེ། ཆང་སྐྱེམས་པ་འཛོམས་པའི་སྨོན་ལམ་ཡག
སྟག་ཤར་རྣམ་པ་དེ་གསུམ་ཡག སྟག་ཤར་དགྲ་མདའ་སེང་མ་སྟེ། དགྲ་དཔའ་རྩལ་འཛོམས་པའི་སྨོན་
ལམ་ཡག་
ཆུང་ཨ་ཏིག་རྣམ་པ་དེ་གསུམ་ཡག མཚོ་འགྲམ་གྱི་མེ་ཏོག་སྟེ། དྲིན་ཕ་མ་འཛོམས་པའི་སྨོན་ལམ་ཡག
གདན་གཅིག་གདན་གཉིས།
གདན་གཅིག་གདན་གཉིས་གདན་ལོ་ཡག གདན་ཆེན་སེར་པོ་གདན་ལོ་ཡག
བཞུགས་གཅིག་བཞུགས་གཉིས་བཞུགས་ལོ་ཡག བླ་མ་བཟང་པོ་བཞུགས་ལོ་ཡག
གདན་གཅིག་གདན་གཉིས་གདན་ལོ་ཡག གདན་ཆེན་དམར་པོ་གདན་ལོ་ཡག
བཞུགས་གཅིག་བཞུགས་གཉིས་བཞུགས་ལོ་ཡག དཔོན་པོ་བཟང་པོ་བཞུགས་ལོ་ཡག
གདན་གཅིག་གདན་གཉིས་གདན་ལོ་ཡག གདན་ཆེན་དཀར་པོ་གདན་ལོ་ཡག
བཞུགས་གཅིག་བཞུགས་གཉིས་བཞུགས་ལོ་ཡག ཨ་ཁུ་བཟང་པོ་བཞུགས་ལོ་ཡག
ཀོང་པོའི་རི། །
ཀོང་པོའི་རི་དང་ཀོང་པོའི་ཐང་། ཀོང་པོའི་རི་ལ་རྒྱན་གསུམ་ཡོད། །
རི་བོ་ཁ་བ་གངས་ཀྱིས་བརྒྱན། རི་སྐེད་ཙན་དན་ནགས་ཀྱིས་བརྒྱན།
རི་མཐའ་གཙང་ཆབ་ཆུ་ཡིས་བརྒྱན། ཀོང་པོའི་རི་དང་ཀོང་པོའི་ཐང་།
ཀོང་པོའི་ཐང་ལ་རྒྱན་གསུམ་ཡོད། ཐང་མགོ་གཡང་དཀར་ལུག་གིས་བརྒྱན།
ཐང་སྐེད་སི་ལིང་འབྲི་ཡིས་བརྒྱན། ཐང་མཐའ་འདོ་བ་རྟ་ཡིས་བརྒྱན། །
ཀོང་པོའི་ཐང་གི་རྒྱན་གསུམ་ཡིན།
218



R
རྒོད་ཐང་དཀར་ཐང་སྨུག་ཐང་སེར། །
རྒོད་ཐང་དཀར་ཐང་སྨུག་ཐང་སེར་གསུམ། རྒོད་ཐང་དཀར་སྟེང་ཕྱོགས་ལྷ་ཡི་བྱ།
ངོམས་སྤུངས་སེ་ལྷ་སའི་སྟེང་དུ་བབས། ལྷ་ཇོ་བོར་ལྷ་དར་གསོ་མི་རེད། །
རྒོད་ཐང་སེར་བར་ཕྱོགས་གནས་ཀྱི་བྱ། སེར་ཐིང་སེ་ལྷ་སའི་སྟེང་དུ་བབས།
ལྷ་ཇོ་བོར་གསེར་རྩི་གསོ་མི་རེད། རྒོད་ཐང་དཀར་ཐང་སྨུག་ཐང་སེར་གསུམ།
རྒོད་ཐང་སྨུག་འོག་ཕྱོགས་ཀླུ་ཡི་བྱ། ངོ་ཐིང་སེ་ལྷ་སའི་སྟེང་དུ་བབས། །
ལྷ་ཇོ་བོར་ཡོན་ཆབ་བཤམ་མི་རེད། །
2
ཨ་ཚ་ཚ་བྱུང་།
ཨ་ཚ་ཚ་བྱུང་ལ་མོ་ཕ་ནང་ན། ལ་མོ་ཕ་ནང་ཆུ་བོ་མང་པོ་རེད། །
ཆུ་མང་པོ་གསེར་ཟམ་དགུ་སྒྲིམ་བརྩེགས། གསེར་ཟམ་སྟེང་ལ་སུ་མགྱོགས་སུ་མ་མགྱོགས།
གསེར་ཟམ་སྟེང་ལ་རང་ཚོའི་བླ་མ་མགྱོགས། ཨ་ཚ་ཚ་བྱུང་ལ་མོ་ཕ་ནང་ན། །
ལ་མོ་ཕ་ནང་ཆུ་བོ་མང་པོ་རེད། ཆུ་མང་པོ་དངུལ་ཟམ་དགུ་སྒྲིམ་བཙུགས། །
དངུལ་ཟམ་སྟེང་ལ་སུ་མགྱོགས་སུ་མ་མགྱོགས། དངུལ་ཟམ་སྟེང་ལ་རང་ཚོའི་དཔོན་པོ་མགྱོགས།
ཨ་ཚ་ཚ་བྱུང་ལ་མོ་ཕ་ནང་ན། ལ་མོ་ཕ་ནང་ཆུ་བོ་མང་པོ་རེད།
ཆུ་མང་པོ་གཡུ་ཟམ་དགུ་སྒྲིམ་བཙུགས། གཡུ་ཟམ་སྟེང་ལ་སུ་མགྱོགས་སུ་མ་མགྱོགས།
གཡུ་ཟམ་སྟེང་ལ་ང་ཚོའི་ཕ་ཁུ་མགྱོགས། །
ཡུལ་ཕུ་ཡི་རི། །
ཡུལ་ཕུ་ཡི་རི་དང་མདའ་ཡི་རི། དགའ་བ་མ་རི་དང་གསུམ་འཛོམས་རེད། །
དེ་འཛོམས་དུས་བསང་ཞིག་མ་བཏང་ན། སང་ཕ་ནང་ལ་ལུང་ཁག་ཁག་རེད།
ཡུལ་ཕུ་ཡི་ཆུ་དང་མདའ་ཡི་ཆུ། དགའ་བ་མ་ཆུ་དང་གསུམ་འཛོམས་རེད། །
དེ་འཛོམས་དུས་ཇ་ཞིག་མ་བསྐོལ་ན། སང་ཕ་ནང་ཆུ་ཕུགས་ཁག་ཁག་རེད།
ཡུལ་ཕུ་ཡི་མི་དང་མདའ་ཡི་མི། དགའ་བ་མ་རི་དང་གསུམ་འཛོམས་རེད།
དེ་འཛོམས་དུས་བྲོ་ཞིག་མ་འཆམ་ན། སང་ཕ་ནང་སྒོ་མོ་ཁག་ཁག་རེད།།
ཤར་གྱི་ཁྲི་གདུག་ཉི་མ།
ཤར་གྱི་ཁྲི་གདུག་ཉི་མ། དངུལ་གྱི་འོད་ཟེར་ཟླ་བ།
219



ཨ་སྔོན་མཐོན་པོའི་ཟེར་ལ། འཛོམས་པའི་སྨོན་ལམ་བརྒྱབ་ཡོད།
ཟངས་དཀར་བཀྲ་ཤིས་ལུང་རྒྱན། ལྕགས་ཐབ་རིགས་གསུམ་མགོན་པོ།
རང་ཚོ་ཇ་ཐབ་ཟུར་ལ། འཛོམས་པའི་སྨོན་ལམ་བརྒྱབ་ཡོད།
རྒྱ་གར་ལུང་པའི་ཆུ་དང་། བལ་པོ་ལུང་པའི་ཆུ་གཉིས།
ཡར་གྱི་གཙང་པོ་ཆུ་ལ། འཛོམས་པའི་སྨོན་ལམ་བརྒྱབ་ཡོད། །
ཉི་མ་ཤར་ས་ཨ་སྔོན་དཀྱིལ།
ཉི་མ་ཤར་ས་ཨ་སྔོན་དཀྱིལ་ལ་རེད། བྲོ་གཞས་པ་དགུང་སྔོན་མཐོན་པོ་རེད།
མགྲོན་ཆུང་ཉི་ཟླ་སྐར་གསུམ་རེད། ལེགས་མ་ལས་གཞི་ལས་ཀྱི་འགོ་ལོ་ཡག
ཉི་མ་ཤར་ས་ཨ་སྔོན་དཀྱིལ་ལ་རེད། རྒྱ་གཞིས་བྲོ་རར་དགའ་འཛོམས་སྐྱིད་འཛོམས་རེད།
ཉི་འོད་ཕོག་ས་རྒྱ་གཞིས་ལྕང་ར་རེད། དགའ་འཛོམས་སྐྱིད་འཛོམས་སྐྱིད་ཀྱི་ཞབས་བྲོ་འཁྲབ།
ཟླ་བ་ཤར་ས་ཨ་སྔོན་དཀྱིལ་ལ་རེད། ཟླ་འོད་ཕོག་ས་རྒྱ་གཞིས་ལྕང་ར་རེད།
རྒྱ་གཞིས་ལྕང་རར་དགའ་འཛོམས་སྐྱིད་འཛོམས་རེད། དགའ་འཛོམས་སྐྱིད་འཛོམས་སྐྱིད་ཀྱི་ཞབས་བྲོ་
འཁྲབ། །
སྨིན་དྲུག་ཤར་ས།
སྨིན་དྲུག་ཤར་ས་ཨ་སྔོན་དཀྱིལ་ལ་རེད།
སྨན་རྩེ་ཕོག་ས་རྒྱ་གཞིས་བྲོ་ར་རེད། །
རྒྱ་གཞིས་བྲོ་རར་དགའ་འཛོམས་སྐྱིད་འཛོམས་རེད། །
དགའ་འཛོམས་སྐྱིད་འཛོམས་སྐྱིད་ཀྱི་ཞབས་བྲོ་འཁྲབ།
རྒྱ་གཞིས་བྲོ་ར་བསྟན་པ་ཡར་དར་རེད། །
རྒྱ་གཞིས་ལྕང་ར་བདེ་སྐྱིད་ཕུན་སུམ་ཚོགས།
རྒྱ་གཞིས་བྲོ་ར་འདོད་ཡོན་ལོངས་སྤྱོད་རེད།
བྲོ་རར་འཁྲབ་མི་དགའ་སྐྱིད་བདེ་མོ་རེད། །
སྐྱིད་པ་ལེགས་སོ།
སྐྱིད་པ་ལེགས་སོ། སྐྱིད་པ་ལེགས་སོ་སྐྱིད་སྐྱིད། །
གོང་བླ་མ་སྐྱིད་སྐྱིད། དགའ་བ་ལེགས་སོ་དགའ་དགའ།
220



མགོ་ཞྭ་སེར་དགའ་དགའ། འཛོམས་པ་ལེགས་སོ་འཛོམས་འཛོམས།
སྐྱིད་པ་ལེགས་སོ་སྐྱིད་སྐྱིད། གོང་དཔོན་པོ་སྐྱིད་སྐྱིད། །
དགའ་བ་ལེགས་སོ་དགའ་དགའ། མགོ་རྨོག་དཀར་དགའ་དགའ།
འཛོམས་པ་ལེགས་སོ་འཛོམས་འཛོམས། ཁྲིམས་བཀའ་ཤོག་འཛོམས་འཛོམས།
སྐྱིད་པ་ལེགས་སོ་སྐྱིད་སྐྱིད། ཕ་ཨ་ཁུ་སྐྱིད་སྐྱིད། །
དགའ་བ་ལེགས་སོ་དགའ་དགའ། མགོ་ཝ་ཞྭ་དགའ་དགའ།
འཛོམས་པ་ལེགས་སོ་འཛོམས་འཛོམས། གཏམ་ལྷ་འུར་འཛོམས་འཛོམས།
སྐྱིད་པ་ལེགས་སོ་སྐྱིད་སྐྱིད། མ་ཨ་སྲུ་སྐྱིད་སྐྱིད། །
དགའ་བ་ལེགས་སོ་དགའ་དགའ། མགོ་གཡུ་འབུལ་དགའ་དགའ།
འཛོམས་པ་ལེགས་སོ་འཛོམས་འཛོམས། ཆང་ཨ་རག་འཛོམས་འཛོམས།
སྐྱིད་པ་ལེགས་སོ་སྐྱིད་སྐྱིད། ཆུང་ཨ་ཐིལ་སྐྱིད་སྐྱིད། །
དགའ་བ་ལེགས་སོ་དགའ་དགའ། རྩེད་ཇ་རྩེད་དགའ་དགའ། །
འཛོམས་པ་ལེགས་སོ་འཛོམས་འཛོམས། དྲིན་ཕ་མ་འཛོམས་འཛོམས།
ཇ་ཆང་ཡུར་བ་འཐེན། །
གངས་སྟོད་མཐོན་པོའི་ཡར་ཟུར་མཁན་ཞིག་ཆཊ། སེང་ཅང་དཀར་མོ་མར་ལ་མགྲོན་ཞིག་འབོད།
གཡུ་རལ་རྒྱས་སར་ཇ་ཆང་ཡུར་བ་འཐེན། བྲག་སྟོད་མཐོན་པོའི་ཡར་ཟུར་མཁར་ཞིག་ཆགས།
ཐང་དཀར་རྒོད་པོ་མར་ལ་མགྲོན་ཞིག་འབོད། གཤོག་དྲུག་རྒྱས་སར་ཇ་ཆང་ཡུར་བ་འཐེན། །
སྤང་སྟོད་མཐོན་པོའི་ཡར་ཟུར་མཁར་ཞིག་ཆགས། ཤྭ་ཕོ་སྤུན་གསུམ་མར་ལ་མགྲོན་ཞིག་འབོད།
རྭ་དར་རྒྱས་སར་ཇ་ཆང་ཡུར་བ་འཐེན། ནགས་སྟོད་མཐོན་པོའི་ཡར་ཟུར་མཁར་ཞིག་ཆགས།
སྟག་མོ་སྤུན་གསུམ་མར་ལ་མགྲོན་ཞིག་འབོད། འཛོམས་དྲུག་རྒྱས་སར་ཇ་ཆང་ཡུར་བ་འཐེན།
དགའ་བཞིན་སྐྱིད་བཞིན་འགྲོ།།
ལ་ཕར་ནང་བྱུང་བའི་མགྲོན་ཆུང་ང་། གོང་བླ་མ་ཨེ་བདེ་ལྟ་མི་ཡིན། །
གོང་བླ་མ་བདེ་བདེ་རྐྱང་རྐྱང་རེད། ང་ན་ཆུང་དགའ་བཞིན་སྐྱིད་བཞིན་འགྲོ་
ལ་ཕར་ནང་བྱུང་བའི་མགྲོན་ཆུང་ང་། གོང་དཔོན་པོ་ཨེ་བདེ་ལྟ་མི་ཡིན། །
གོང་དཔོན་པོ་བདེ་བདེ་རྐྱང་རྐྱང་རེད། ང་ན་ཆུང་དགའ་བཞིན་སྐྱིད་བཞིན་འགྲོ་
ལ་ཕར་ནང་བྱུང་བའི་མགྲོན་ཆུང་ང་། ཕ་ཨ་ཁུ་ཨེ་བདེ་ལྟ་མི་ཡིན།
221



ཕ་ཨ་ཁུ་བདེ་བདེ་རྐྱང་རྐྱང་རེད། ང་ན་ཆུང་དགའ་བཞིན་སྐྱིད་བཞིན་འགྲོ
ལ་ཕར་ནང་བྱུང་བའི་མགྲོན་ཆུང་ང་། མ་ཨ་སྲུ་ཨེ་བདེ་ལྟ་མི་ཡིན། །
མ་ཨ་སྲུ་བདེ་བདེ་རྐྱང་རྐྱང་རེད། ང་ན་ཆུང་དགའ་བཞིན་སྐྱིད་བཞིན་འགྲོ
དཀར་ཡོལ་ནང་གི་འོ་མ། །
གངས་སྟོད་མཐོན་པོ་གངས་ལ་ཆཊ་པའི་དཀར་ཡོལ། སེང་གེ་དཀར་མོ་དཀར་ཡོལ་ནང་གི་འོ་མ།
གཡུ་རལ་རྒྱས་པ་དཀར་ཡོལ་ཕྱི་ཡི་རི་མོ། དཀར་ཡོལ་རི་མོ་བཀྲ་ལ་ཤིས་པར་ཤོག
བྲག་སྟོད་མཐོན་པོ་བྲག་ལ་ཆགས་པའི་དཀར་ཡོལ། ཐང་དཀར་པོ་དཀར་ཡོལ་ནང་གི་འོ་མ།།
གཤོག་དྲུག་རྒྱས་པ་དཀར་ཡོལ་ཕྱི་ཡི་རི་མོ། དཀར་ཡོལ་རི་མོ་བཀྲ་ལ་ཤིས་པར་ཤོག
སྤང་སྟོད་མཐོན་པོ་སྤང་ལ་ཆགས་པའི་དཀར་ཡོལ། ཤྭ་ཕོ་སྤུན་གསུམ་དཀར་ཡོལ་ནང་གི་འོ་མ།
རྭ་དར་རྒྱས་པ་དཀར་ཡོལ་ཕྱི་ཡི་རི་མོ། དཀར་ཡོལ་རི་མོ་བཀྲ་ལ་ཤིས་པར་ཤོག
ནགས་སྟོད་མཐོན་པོ་ནགས་ལ་ཆགས་པའི་དཀར་ཡོལ། སྟག་མོ་མ་འུ་དཀར་ཡོལ་ནང་གི་འོ་མ།
འཛོམས་དྲུག་རྒྱས་པ་དཀར་ཡོལ་ཕྱི་ཡི་རི་མོ། དཀར་ཡོལ་རི་མོ་བཀྲ་ལ་ཤིས་པར་ཤོག
རྒྱ་གྲོང་ཁྲ་མོ་གྲོང་ལ་ཆགས་པའི་དཀར་ཡོལ། བུ་ཚ་བུ་མོ་དཀར་ཡོལ་ནང་གི་འོ་མ།
ཇ་ཚུའི་རྩེད་མོ་དཀར་ཡོལ་ཕྱི་ཡི་རི་མོ། དཀར་ཡོལ་རི་མོ་བཀྲ་ལ་ཤིས་པར་ཤོག
ས་ལ་མི་འབབ་བྱ་གསུམ།
ས་ལ་མི་འབབ་བྱ་གསུམ་ཡོད། ཉི་མ་ཟླ་བ་སྐར་མ་གསུམ།
གནམ་ལ་མི་འཕུར་བྱ་གསུམ་ཡོད། ཤྭ་བ་གནའ་བ་རྒོ་བ་གསུམ།
རྒུམ་འབུ་མི་འཐུ་བྱ་གསུམ་ཡོད། ཁྲ་དང་འུག་པ་ནེ་ལེ་གསུམ། །
བྲིས་པའི་རི་མོ་སྣ་གསུམ་ཡོད། གསེར་བྲིས་དངུལ་བྲིས་མཐིང་བྲིས་གསུམ།
མ་བྲིས་རི་མོ་སྣ་གསུམ་ཡོད། སྟག་རིས་གཟིག་རིས་གུང་རིས་གསུམ།
བརྡུངས་པའི་རི་མོ་སྣ་གསུམ་ཡོད། ཁབ་རྩེ་འབིག་རྩེ་གྲི་རྩེ་གསུམ།
མ་བརྡུངས་མཚོན་ཆ་སྣ་གསུམ་ཡོད། ཤྭ་རྭ་གནའ་ར་རྒོ་རྭ་གསུམ། །
མེ་ཏོག་མཚར་ཁ་མཛེས་བྱུང་། །
གཙང་ལྷ་སའི་རྡོ་རིང་རྡོ་ཐོག་གོང་མའི་ནང༌། ཚེ་སྔ་མོ་རྒྱལ་མོ་གསེར་མཚོ་ཡར་འཁྱིལ་རེད། །
དུས་དེང་སང་གསེར་གྱི་མེ་ཏོག་ཡར་འཁྲུངས་རེད། གསེར་གྱི་མེ་ཏོག་མཚར་ཁ་མཛེས་བྱུང་དགའ་བ་ལ།
222



གསེར་གྱི་མེ་ཏོག་མཚར་ཁ་མཛེས་བྱུང་སྐྱིད་པ་ལ། གཙང་ལྷ་སའི་རྡོ་རིང་རྡོ་ཐོག་གོང་མའི་ནང༌།
ཚེ་སྔ་མོ་རྒྱལ་མོ་དངུལ་མཚོ་ཡར་འཁྱིལ་རེད། དུས་དེང་སང་དངུལ་གྱི་མེ་ཏོག་ཡར་འཁྲུངས་རེད།
དངུལ་གྱི་མེ་ཏོག་མཚར་ཁ་མཛེས་བྱུང་དགའ་བ་ལ། དངུལ་གྱི་མེ་ཏོག་མཚར་ཁ་མཛེས་བྱུང་སྐྱིད་པ་ལ།
གཙང་ལྷ་སའི་རྡོ་རིང་རྡོ་ཐོག་གོང་མའི་ནང་། ཚེ་སྔ་མོ་རྒྱ་མོ་གཡུ་མཚོ་ཡར་འཁྱིལ་རེད། །
དུས་དེང་སང་གཡུ་ཡི་མེ་ཏོག་ཡར་འཁྲུངས་རེད། གཡུ་ཡི་མེ་ཏོག་མཚར་ཁ་མཛེས་བྱུང་དགའ་བ་ལ།
གཡུ་ཡི་མེ་ཏོག་མཚར་ཁ་མཛེས་བྱུང་སྐྱིད་པ་ལ།
ཁུ་བྱུག་ནེ་ཙོ་ཕུག་རོན་གསུམ།
བྱ་ཁུ་བྱུག་ནེ་ཙོ་ཕུག་རོན་གསུམ། བྱ་ཁུ་བྱུག་ཕ་ཡུལ་མོན་ལ་རེད།
དུས་རྒྱུན་པར་ཕ་ཡུལ་མི་དྲན་དེ། སྟོན་འབྲུ་དྲུག་སྨིན་དུས་ཕ་ཡུལ་དྲན།
བྱ་ཁུ་བྱུག་ནེ་ཙོ་ཕུག་རོན་གསུམ། བྱ་ནེ་ཙོའི་ཕ་ཡུལ་ལྷོ་ལ་རེད། །
དུས་རྒྱུན་པར་ཕ་ཡུལ་མི་དྲན་དེ། ནགས་ཁ་བ་བཞག་དུས་ཕ་ཡུལ་དྲན།
བྱ་ཁུ་བྱུག་ནེ་ཙོ་ཕུག་རོན་གསུམ། བྱ་ཕུག་རོན་ཕ་ཡུལ་བྱང་ལ་རེད། །
དུས་རྒྱུན་པར་ཕ་ཡུལ་མི་དྲན་དེ། མཚོ་དར་ཁ་ཆགས་དུས་ཕ་ཡུལ་དྲན།
བདེ་གཅིག་བདེ་གཉིས་བདེ་མོ་གསུམ།
རི་བདེ་གཅིག་བདེ་གཉིས་བདེ་མོ་གསུམ། རི་བདེ་གཅིག་འགོ་ལ་དགོན་དཀར་ཆགས།
ཕྱི་ཡག་ལེ་དགོན་དཀར་ཁྲ་མོ་རེད། ནང་ཡག་ལེ་བླ་མ་བཟང་པོ་རེད།
རི་བདེ་གཅིག་བདེ་གཉིས་བདེ་མོ་གསུམ། རི་བདེ་གཉིས་འགོ་ལ་རྫོང་དཀར་ཆགས།
ཕྱི་ཡག་ལེ་རྫོང་དཀར་ཁྲ་མོ་རེད། ནང་ཡག་ལེ་དཔོན་པོ་བཟང་པོ་རེད། །
རི་བདེ་གཅིག་བདེ་གཉིས་བདེ་མོ་གསུམ། རི་བདེ་གསུམ་འགོ་ལ་མཁར་དཀར་ཆགས།
ཕྱི་ཡག་ལེ་མཁར་དཀར་ཁྲ་མོ་རེད། ནང་ཡག་ལེ་ཕ་ཁུ་བཟང་པོ་རེད། །
སྟག་ཆུང་གླིང་ཆུང་ཤུག་ཆུང་གསུམ།
ཤིང་སྟག་ཆུང་གླང་ཆུང་ཤུག་ཆུང་གསུམ། ཤིང་སྟག་ཆུང་སྐྱེ་ས་སྤང་ལ་རེད།
གཡང་སྤང་ལ་སྐྱེས་ཤིང་སྤང་ལ་འཁོར། སྤང་ཤྭ་ཕོ་འཁོར་སའི་ཕ་ཡུལ་རེད།
ཤྭ་ཕོ་ཆེན་སྐུ་ཁམས་བདེ་བར་ཤོག ཤིང་སྟག་ཆུང་གླང་ཆུང་ཤུག་ཆུ་གསུམ།
ཤིང་གླང་ཆུང་སྐྱེ་ས་ཆུ་ལུང་རེད། གཡང་ཆུ་ལ་སྐྱེས་ཤིང་ཆུ་ལ་འཁོར། །
223



ཉ་གསེར་མིག་འཁོར་སའི་ཕ་ཡུལ་རེད། ཉ་གསེར་མིག་སྐུ་ཁམས་བདེ་བར་ཤོག།
ཤིང་སྟག་ཆུང་གླང་ཆུང་ཤུག་ཆུང་གསུམ། ཤིང་ཤུག་ཆུང་སྐྱེ་ས་བྲག་ལ་རེད། །
གཡང་བྲག་ལ་སྐྱེས་ཤིང་བྲག་ལ་འཁོར། རྒོད་ཐང་དཀར་འཁོར་སའི་ཕ་ཡུལ་རེད།
རྒོད་ཐང་དཀར་སྐུ་ཁམས་བདེ་བར་ཤོག
གསེར་ཡག་ཐང་སྟོད། །
ས་ཆ་སྐྱིད་པོ་ག་ཡིན་མ་ཤེས་ན། ས་ཆ་སྐྱིད་པོ་གསེར་ཡག་ཐང་སྟེང་རེད། །
གསེར་ཡག་ཐང་སྟེང་གསེར་བྱ་མིང་སྲིང་འཛོམས། གསེར་བྱ་མིང་སྲིང་ན་ནིང་ཨེ་འཛོམས་བསམས།
ན་ནིང་མ་འཛོམས་འཛོམས་སའི་ས་ཐག་རིང༌། ད་ལོ་འཛོམས་པའི་འཛོམས་བྲོ་ཡག་མོ་འཁྲབ།
ས་ཆ་སྐྱིད་པོ་ག་ཡིན་མ་ཤེས་ན། ས་ཆ་སྐྱིད་པོ་དངུལ་ཡག་ཐང་སྟེང་རེད།
དངུལ་ཡག་ཐང་སྟེང་དངུལ་བྱ་མིང་སྲིང་འཛོམས། དངུལ་བྱ་མིང་སྲིང་ན་ནིང་ཨེ་འཛོམས་བསམས།
ན་ནིང་མ་འཛོམས་འཛོམས་སའི་ས་ཐག་རིང༌། ད་ལོ་འཛོམས་པའི་འཛོམས་བྲོ་ཡག་མོ་འཁྲབ།
ས་ཆ་སྐྱིད་པོ་ག་ཡིན་མ་ཤེས་ན། ས་ཆ་སྐྱིད་པོ་གཡུ་ཡག་ཐང་སྟེང་རེད། །
གཡུ་ཡག་ཐང་སྟེང་གཡུ་བྱ་མིང་སྲིང་འཛོམས། གཡུ་བྱ་མིང་སྲིང་ན་ནིང་འཛོམས་བསམས།
ན་ནིང་མ་འཛོམས་འཛོམས་སའི་ས་ཐག་རིང་། ད་ལོ་འཛོམས་པའི་འཛོམས་བྲོ་ཡག་མོ་འཁྲབ།
བཀྲ་ཤིས་ལུང་པའི་ཕུ་ལ།།
བཀྲ་ཤིས་ལུང་པའི་ཕུ་ལ། གསེར་གྱི་བུམ་པ་བཞག་ཡོད། །
མཛེས་མོ་རྨ་བྱ་སྒྲོ་མདོངས། བུམ་པའི་ཁ་རྒྱན་བཞག་ཡོད།
འཇམ་པོ་བཀྲ་ཤིས་ཁ་བཏགས། བུམ་པའི་ན་བཟའ་གསོལ་ཡོད།
སྔོན་པོ་འབྲུ་རིགས་སྣ་ལྔ། བུམ་པའི་ནང་རྫས་གསོལ་ཡོད།
སྔོན་པོ་འབྲུ་རིགས་སྣ་ལྔ། བུམ་པའི་ནང་རྫས་གསོལ་ཡོད།
ཆུ་མོ་ཡར་ཀླུང་གཙང་པོ། བུམ་པའི་བུམ་ཆུ་བླུག་ཡོད།།
བཀྲ་ཤིས་ལུང་པའི་མདའ་ལ། དུང་གི་བུམ་པ་བཞག་ཡོད།
མཛེས་མོ་རྨ་བྱ་སྒྲོ་མདོངས། བུམ་པའི་ཁ་རྒྱན་བཞག་ཡོད།
འཇམ་པོ་བཀྲ་ཤིས་ཁ་བཏགས། བུམ་པའི་ན་བཟའ་གསོལ་ཡོད།
སྔོན་པོ་འབྲུ་རིགས་སྣ་ལྔ། བུམ་པའི་ནང་རྫས་གསོལ་ཡོད། །
ཆུ་མོ་ཡར་ཀླུང་གཙང་པོ། བུམ་པའི་བུམ་ཆུ་བླུག་ཡོད།
224



ཤིང་ཡར་སྐྱེས་ཐམས་ཅད། །
ཤིང་ཡར་སྐྱེས་ཐམས་ཅད་གསེར་ཤིང་རེད། བྱ་མར་ཐམས་ཅད་གསེར་བྱ་རེད།
ང་གསེར་བྱ་བྱ་མི་སྡོད་འཕུར་བའི་བྱ། ཁྱེད་གསེར་ཤིང་སྐུ་ཁམས་བདེ་མོར་བཞུགས། །
ཤིང་ཡར་སྐྱེས་ཐམས་ཅད་དངུལ་ཤིང་རེད། བྱ་མར་བབས་ཐམས་ཅད་དངུལ་ཤིང་རེད། །
བྱ་མར་བབས་ཐམས་ཅད་དངུལ་བྱ་རེད། ང་དངུལ་བྱ་མི་སྡོད་འཕུར་བའི་བྱ། །
ཁྱེད་དངུལ་ཤིང་སྐུ་ཁམས་བདེ་མོར་བཞུགས། ཤིང་ཡར་སྐྱེས་ཐམས་ཅད་གཡུ་ཤིང་རེད།
བྱ་མར་བབས་ཐམས་ཅད་གཡུ་བྱ་རེད། ང་གཡུ་བྱ་མི་སྡོད་འཕུར་བའི་བྱ།།
ཁྱེད་གཡུ་ཤིང་སྐུ་ཁམས་བདེ་མོར་བཞུགས། །
དྲིན་ཕ་མ་འདྲ་ལེའི་མི་བཟང་མེད། །
རི་མཐོན་པོ་ག་ས་ག་ལ་ཡོད། རི་ཧི་མ་ལ་ཡ་འདྲ་ལེའི་མེད། །
ཐང་ཆེན་པོ་ག་ས་ག་ལ་ཡོད། བྱང་རྩྭ་ཐང་འདྲ་ལེའི་ཐང་ཆེན་མེད། །
ཆུ་ཆེན་པོ་ག་ས་ག་ལ་ཡོད། སྨད་འབྲི་ཆུ་འདྲ་ལེའི་ཆུ་ཆེན་མེད། །
གནས་བཟང་པོ་ག་ས་ག་ལ་ཡོད། ལྷ་ཇོ་བོ་འདྲ་ལེའི་བྱིན་ཆེན་མེད།
ས་སྐྱིད་པོ་ག་ས་ག་ལ་ཡོད། དགའ་རང་ཡུལ་འདྲ་ལེའི་ས་སྐྱིད་མེད།
མི་བཟང་པོ་ག་ས་ག་ལ་ཡོད། དྲིན་ཕ་མ་འདྲ་ལེའི་མི་བཟང་མེད། །
སྤང་སྒོར་སྒོར་མེ་ཏོག་ར་བ། །
སྤང་སྒོར་སྒོར་མེ་ཏོག་ར་བ་རེད། ལུག་གཡང་དཀར་བརྒྱ་སྟོང་འཛོམས་ས་རེད།
ཁྱེད་མེ་ཏོག་ར་བ་མ་འགྱུར་དང༌། ང་གཡང་དཀར་ལུ་གུ་འགྱུར་ས་མེད། །
ཐང་བདེ་མོ་པད་མའི་པད་ཐང་རེད། རྟ་འདོ་བ་བརྒྱ་སྟོང་འཛོམས་ས་རེད།
ཁྱེད་པད་མའི་པད་ཐང་མ་འགྱུར་དང་། ང་འདོ་བ་རྟ་ཕོ་འགྱུར་ས་མེད། །
སྟག་ཤར་པ་མཚོ་ནང་ནོར་བུ་རེད། སྨན་བུ་མོ་མཚོ་ཁའི་མེ་ཏོག་རེད།
ཁྱེད་མཚོ་ཁའི་མེ་ཏོག་མ་འགྱུར་དང་། ང་མཚོ་ནང་ནོར་བུ་འགྱུར་ས་མེད།
གནམ་ཨ་སྔོན་སྦྲང་ཆར་མ་བབས་ན།
གནམ་ཨ་སྔོན་སྦྲང་ཆར་མ་བབས་ན། ས་དོག་མོའི་རྩི་ཐོག་ཅི་འདྲ་རྒྱས། །
ས་དོག་མོའི་རྩི་ཐོག་མ་རྒྱས་ན། ཕྱུགས་དཀར་ནག་ཤ་ཤེད་ཅི་འདྲ་རྒྱས། །
225



ཕྱུགས་དཀར་ནག་ཤ་ཤེད་མ་རྒྱས་ན། དཀར་འོ་མའི་རྒྱ་མཚོ་ཅི་འདྲ་འཁྱིལ། །
དཀར་འོ་མའི་རྒྱ་མཚོ་མ་འཁྱིལ་ན། མར་དཀར་ལུའི་རྩིག་པ་ཅི་འདྲ་བརྩིགས།
ལྷ་བླ་མར་མཆོད་པ་ཅི་འདྲ་འབུལ། ལྷ་བླ་མར་མཆོད་པ་མ་ཕུལ་ན། །
ཚེ་ཕྱི་མར་ཡར་འདྲེན་སུ་ཡིས་བྱེད།
དཀར་ཡོལ་འབྲུག་རིས།
ཉི་མ་དང་པོ་མ་ཤར། ཉི་མ་དང་པོ་ཤར་བྱུང་། །
ཉི་མ་དང་པོ་ཤར་སར། འཇའ་ཡི་གུར་ཁང་ཕུབ་བྱུང༌།
འཇའ་ཡི་གུར་ཁང་ནང་ལ། སུ་བཞུགས་སུ་འདྲ་མ་བཞུགས།
འཇའ་ཡི་གུར་ཁང་ནང་ལ། རང་ཚོའི་བླ་མ་བཞུགས་བྱུང་།
རང་ཚོའི་བླ་མའི་མདུན་ལ། ཅི་བཞག་ཅི་འདྲ་མ་བཞག
རང་ཚོའི་བླ་མའི་མདུན་ལ། གསེར་གྱི་ཅོག་ཙེ་བཞག་བྱུང་། །
གསེར་གྱི་ཅོག་ཙེའི་སྟེང་ལ། ཅི་བཤམས་ཅི་འདྲ་མ་བཤམས།།
གསེར་གྱི་ཅོག་ཙེའི་སྟེང་ལ། དཀར་ཡོལ་འབྲུག་རིས་བཤམས་བྱུང་།
དཀར་ཡོལ་འབྲུག་རིས་ནང་ལ། ཅི་བླུགས་ཅི་འདྲ་མ་བླུགས།
དཀར་ཡོལ་འབྲུག་རིས་ནང་ལ། སེང་གེའི་འོ་མ་བླུགས་ཡོད།
།
སྐྱིད་པོ་རྫ་ཡུལ་ལུང་པ།
མི་སྣ་མང་པོ་འཛོམས་ས། ལྷ་སའི་བར་སྐོར་ཁྲོམ་རེད། །
ལྷ་སའི་བར་སྐོར་ཁྲོམ་ལ། མི་སྣ་བརྒྱ་དང་བརྒྱད་ཅུ།
རྡོ་སྣ་མང་པོ་འཛོམས་ས། ལྷ་སའི་པོ་ཏ་རྩེ་ལ། །
རྡོ་སྣ་བརྒྱ་དང་བརྒྱད་ཅུ། ཤིང་སྣ་མང་པོ་འཛོམས་ས། །
རྒྱ་ནག་རི་བོ་རྩེ་ལྔ། རྒྱ་ནག་རི་བོ་རྩེ་ལྔར། །
ཤིང་སྣ་བརྒྱ་དང་བརྒྱད་ཅུ། འབྲུ་སྣ་མང་པོ་འཛོམས་ས།།
སྐྱིད་པོ་རྫ་ཡུལ་ལུང་པར། འབྲུ་སྣ་བརྒྱ་དང་བརྒྱད་ཅུ།
4
དུས་དེང་སང་བདེ་སྐྱིད་འབྱུང་བར་ཤོག །
ང་མི་འདུག་ཉི་མ་ལྷ་སར་འགྲོ ལྷ་ཇོ་བོའི་མདུན་ལ་ཕྱག་གསུམ་འཚལ།
226



དུས་དེང་སང་བདེ་སྐྱིད་འབྱུང་བར་ཤོག ཚེ་ཕྱི་མའི་ལམ་སྣེ་འདྲེན་པར་ཤོག
ང་མི་འདུག་གཙང་གི་ཡུལ་ལ་འགྲོ མཚོ་ཡར་འབྲོག་མདུན་ལ་ཕྱག་གསུམ་འཚལ།
དུས་དེང་སང་བདེ་སྐྱིད་འབྱུང་བར་ཤོག ཚེ་ཕྱི་མའི་ལམ་སྣེ་འདྲེན་པར་ཤོག
ང་མི་འདུག་མངའ་རིས་ཡུལ་ལ་འགྲོ གངས་ཏེ་སེའི་མདུན་ལ་ཕྱག་གསུམ་འཚལ།
དུས་དེང་སང་བདེ་སྐྱིད་འབྱུང་བར་ཤོག ཚེ་ཕྱི་མའི་ལམ་སྣེ་འདྲེན་པར་ཤོག
ང་མི་འདུག་ཀོང་པོའི་ཡུལ་ལ་འགྲོ གནས་བོན་རིའི་མདུན་ལ་ཕྱག་གསུམ་འཚལ།
དུས་དེང་སང་བདེ་སྐྱིད་འབྱུང་བར་ཤོག ཚེ་ཕྱི་མའི་ལམ་སྣེ་འདྲེན་པར་ཤོག
ང་མི་འདུག་ཚ་བ་རོང་ལ་འགྲོ གནས་ཁ་བ་དཀར་པོར་ཕྱག་གསུམ་འཚལ། །
དུས་དེང་སང་བདེ་སྐྱིད་འབྱུང་བར་ཤོག ཚེ་ཕྱི་མའི་ལམ་སྣེ་འདྲེན་པར་ཤོག
འཛོམས་པའི་ས་ཆ། །
སྟོད་ལ་མངའ་རིས་སྐོར་གསུམ་ཆགས། ས་སྐྱིད་པོ་མངའ་རིས་ལུང་པ་རེད། །
ཤ་མར་ཐུད་ཀྱི་ལོངས་སྤྱོད་འཛོམས། བར་ལ་དབུས་གཙང་རུ་བཞི་ཆགས། །
ས་སྐྱིད་པོ་དབུས་གཙང་གཞུང་ལ་རེད། ཕྲུག་དཀར་དམར་འཛོམས་པའི་ས་ཆ་རེད།
སྨད་ལ་མདོ་ཁམས་སྒང་དྲུག་ཆགས། ས་སྐྱིད་པོ་མདོ་ཁམས་ཡུལ་ལ་རེད།
འབྲུ་སྣ་འཛོམས་པའི་ས་ཆ་རེད། ཆང་ཞིམ་པོ་འཛོམས་པའི་ས་ཆ་རེད།
བུ་སྟོབས་ཆེན་འཛོམས་པའི་ས་ཆ་རེད། མོ་མཛེས་མ་འཛོམས་པའི་ས་ཆ་རེད། །
སྐུ་ཁྲུས་གསོལ་སར་འཛོམས། །
ཤར་སྤྲིན་ལྷོ་སྤྲིན་བར་སྣང་ཡངས་སར་ལྡིང་། སྦྲང་ཆར་ཟིལ་མ་ལྷ་སའི་ཕྱོགས་ལ་འབབ།
ལྷ་སའི་ཇོ་བོ་སྐུ་ཁྲུས་ཡག་པོ་གསོལ། བྲོ་པ་རང་ཚོ་སྐུ་ཁྲུས་གསོལ་སར་འཛོམས།
ཤར་སྤྲིན་ལྷོ་སྤྲིན་བར་སྣང་ཡངས་སར་ལྡིང༌། སྦྲང་ཆར་ཟིལ་མ་ཀོང་པོའི་གཞུང་ལ་འབབ། །
ཀོང་པོའི་བོན་རིར་སྐུ་ཁྲུས་ཡག་པོ་གསོལ། བྲོ་པ་རང་ཚོ་སྐུ་ཁྲུས་གསོལ་སར་འཛོམས། །
ཤར་སྤྲིན་ལྷོ་སྤྲིན་བར་སྣང་ཡངས་སར་ལྡིང་། སྦྲང་ཆར་ཟིལ་མ་ཚ་བ་རོང་ལ་འབབ། །
ཁ་བ་དཀར་པོར་སྐུ་ཁྲུས་ཡག་པོ་གསོལ། བྲོ་པ་རང་ཚོ་སྐུ་ཁྲུས་གསོལ་སར་འཛོམས།
ཤར་སྤྲིན་ལྷོ་སྤྲིན་བར་སྣང་ཡངས་སར་ལྡིང་། སྦྲང་ཆར་ཟིལ་མ་རང་ཡུལ་གཞུང་ལ་འབབ།
རང་ཡུལ་ཡུལ་ལྷར་སྐུ་ཁྲུས་ཡག་པོ་གསོལ། བྲོ་པ་རང་ཚོ་སྐུ་ཁྲུས་གསོལ་སར་འཛོམས།
227



མེ་ཏོག་ལྷ་ལ་ཕུལ་ཡོད།
རི་བོ་ཆེན་པོའི་རི་ཡི་རྩེ་མོ་ཡན་ཆད། རྩྭ་སྣ་མི་གཅིག་སྟོང་དང་ལྔ་བརྒྱ་འཛོམས་ཡོད། །
དབང་ཐང་ཅན་གྱིས་གུར་ཀུམ་མེ་ཏོག་བཏུས་ཡོད། བསོད་ནམས་ཅན་གྱིས་མེ་ཏོག་ལྷ་ལ་ཕུལ་ཡོད།
རི་བོ་ཆེན་པོའི་རི་ཡི་སྐེད་པ་ཡན་ཆད། ཤིང་སྣ་མི་གཅིག་སྟོང་དང་ལྔ་བརྒྱ་འཛོམས་ཡོད། །
དབང་ཐང་ཅན་གྱིས་ལྷ་ཤིང་ཤུག་པ་བཏུས་ཡོད། བསོད་ནམས་ཅན་གྱིས་ལྷ་བསངས་དཀར་པོ་བཏང་ཡོད།
རི་བོ་ཆེན་པོའི་རི་ཡི་རྩ་བ་མན་ཆད། ཆུ་སྣ་མི་གཅིག་སྟོང་དང་ལྔ་བརྒྱ་འཛོམས་ཡོད། །
དབང་ཐང་ཅན་གྱིས་ཆུ་ཕུད་གཙང་མ་ལེན་ཡོད། བསོད་ནམས་ཅན་གྱིས་ལྷ་ལ་ཡོན་ཆབ་ཕུལ་ཡོད།
ང་གཉིས་ཕ་ཡུལ་གཅིག་
ཤར་གངས་སྟོད་ང་གཉིས་ཕ་ཡུལ་གཅིག གངས་སེང་གེ་ང་གཉིས་ཕ་མ་གཅིག
མགོ་གཡུ་རལ་སུ་རྒྱས་ཁྱད་པར་མེད། ཤར་བྲག་སྟོད་ང་གཉིས་ཕ་ཡུལ་གཅིག །
རྒོད་ཐང་དཀར་ང་གཉིས་ཕ་མ་གཅིག ལུས་གཤོག་དྲུག་སུ་རྒྱས་ཁྱད་པར་མེད། །
ཤར་སྤང་སྟོད་ང་གཉིས་ཕ་ཡུལ་གཅིག སྤང་ཤྭ་ཕོ་ང་གཉིས་ཕ་མ་གཉིས། །
མགོ་རྭ་དར་སུ་རྒྱས་ཁྱད་པར་མེད། ཤར་ནགས་སྟོད་ང་གཉིས་ཕ་ཡུལ་གཅིག །
ནགས་སེང་གེ་ང་གཉིས་ཕ་མ་གཅིག ལུས་འཛོམས་དྲུག་སུ་རྒྱས་ཁྱད་པར་མེད། །
སྒྲ་སྙན་སྤུངས་སེ་སྤུངས།
གངས་སྟོད་མཐོན་པོར་སྒྲ་སྙན་སྤུངས་སེ་སྤུངས། སེང་གེ་དཀར་མོ་སྒྲ་སྙན་སྲང་ཐག་རེད།
མི་ཡུལ་ཕྱོགས་ལ་སྲང་ཐག་མ་ཆད་དགོས། རང་ཡུལ་ཕྱོགས་ལ་དགའ་བཞིན་སྐྱིད་བཞིན་འགྲོ
བྲག་སྟོད་མཐོན་པོར་སྒྲ་སྙན་སྤུངས་སེ་སྤུངས། ཐང་དཀར་རྒོད་པོ་སྒྲ་སྙན་སྲང་ཐག་རེད།
མི་ཡུལ་ཕྱོགས་ལ་སྲང་ཐག་མ་ཆད་དགོས། རང་ཡུལ་ཕྱོགས་ལ་དགའ་བཞིན་སྐྱིད་བཞིན་འགྲོ་
སྤང་སྟོད་མཐོན་པོར་སྒྲ་སྙན་སྤུངས་སེ་སྤུངས། ཤྭ་ཕོ་སྤུན་གསུམ་སྒྲ་སྙན་སྲང་ཐག་རེད། །
མི་ཡུལ་ཕྱོགས་ལ་སྲང་ཐག་མ་ཆད་དགོས། རང་ཡུལ་ཕྱོགས་ལ་དགའ་བཞིན་སྐྱིད་བཞིན་འགྲོ།
ནགས་སྟོད་མཐོན་པོར་སྒྲ་སྙན་སྤུངས་སེ་སྤུངས། སྟག་མོ་མའུ་སྒྲ་སྙན་སྲང་ཐག་རེད། །
མི་ཡུལ་ཕྱོགས་ལ་སྲང་ཐག་མ་ཆད་དགོས། རང་ཡུལ་ཕྱོགས་ལ་དགའ་བཞིན་སྐྱིད་བཞིན་འགྲོ
ད་ལོ་འཛོམས་པའི་འཛོམས་བྲོ ཡར་གྱི་གངས་སྟོད་མཐོན་པོ།།
ས་རྨ་ཡག་ཆགས་པའི་གཞི་མ། གངས་སྟོད་སེང་གེ་དཀར་མོ།
སྐྱིད་ད་ལོར་འཛོམས་པའི་འཛོམས་བྲོ། སེང་གེ་གཡུ་རལ་རྒྱས་སར། །
228



སང་ཕ་ལོར་འཛོམས་པའི་སྨོན་ལམ། ཡར་གྱི་བྲག་སྟོད་མཐོན་པོ།
ས་རྨ་ཡག་ཆགས་པའི་གཞི་མ། བྲག་སྟོད་ཐང་དཀར་རྒོད་པོ། །
སྐྱིད་ད་ལོར་འཛོམས་པའི་འཛོམས་བྲོ ཐང་དཀར་གཤོག་དྲུག་རྒྱས་སར། །
སང་ཕ་ལོར་འཛོམས་པའི་སྨོན་ལམ།
ཡར་གྱི་སྤང་སྟོད་མཐོན་པོ། །
ས་རྨ་ཡག་ཆགས་པའི་གཞི་མ། སྤང་སྟོད་ཤུ་ཕོ་སྤུན་གསུམ། །
སྐྱིད་ད་ལོར་འཛོམས་པའི་འཛོམས་བྲོ ཤཱ་ཕོ་རྭ་དར་རྒྱས་སར། །
སང་ཕ་ལོར་འཛོམས་པའི་སྨོན་ལམ། ཡར་གྱི་ནགས་སྟོད་མཐོན་པོར།
ས་རྨ་ཡག་ཆགས་པའི་གཞི་མ། ནགས་སྟོད་སྟག་མོ་མའུ། །
སྐྱིད་ད་ལོར་འཛོམས་པའི་འཛོམས་བྲོ། སེང་གེ་གཡུ་རལ་རྒྱས་སར།
སང་ཕ་ལོར་འཛོམས་པའི་སྨོན་ལམ།
གསལ་མོ་གསུམ་གསུམ།
ཡར་གྱི་ཨ་སྔོན་དཀྱིལ་ལ། གསལ་མོ་གསུམ་གསུམ་ཤར་བྱུང་།
གཅིག་ནི་ཁྲི་གདུག་ཉི་མ། གཉིས་ནི་ངོམས་གསལ་ཟླ་བ། །
གསུམ་ནི་སྐར་མ་སྨིན་དྲུག གསལ་མོ་གསུམ་གསུམ་དེ་གསུམ།
བར་གྱི་དགོན་ཆུང་ཟུར་ལ། སྙན་མོ་གསུམ་གསུམ་འཛོམས་བྱུང་། །
གཅིག་ནི་བླ་མ་བཟང་པོ། གཉིས་ནི་གསེར་གྱི་དྲིལ་བུ།
གསུམ་ནི་སེང་ལྡེང་ཌ་རུ། སྙན་མོ་གསུམ་གསུམ་དེ་གསུམ། །
མར་གྱི་སྤང་ཐང་སྟེང་ལ། མཛེས་མོ་གསུམ་གསུམ་ཤར་བྱུང་།
གཅིག་ནི་ཁུ་བྱུག་ད་ལིས། གཉིས་ནི་གསེར་ཆེན་མེ་ཏོག : 1
གསུམ་ནི་གཡུ་ལོ་སྤང་རྒྱན། མཛེས་མོ་གསུམ་གསུམ་དེ་གསུམ།
མ་འཛོམས་ལོ་གྲངས་མང་། །
ཤར་གངས་སྟོད་མ་འཛོམས་ལོ་གྲངས་མང་། གངས་སེང་ཅང་མི་འཛོམས་མ་རེད་དེ།
སེང་གཡུ་རལ་དུས་ཆུ་མ་བདེ་རེད། དུས་ཆུ་བདེ་བ་ད་ལོ་རེད། །
ད་ལོ་འཛོམས་པའི་འཛོམས་བྲོ་འཁྲབ། ཤར་བྲག་སྟོད་མ་འཛོམས་ལོ་གྲངས་མང་།
229



རྒོད་ཐང་དཀར་མི་འཛོམས་མ་རེད་དེ། ལུས་གཤོག་དྲུག་དུས་ཆུ་མ་བདེ་རེད། །
དུས་ཆུ་བདེ་བ་ད་ལོ་རེད། ད་ལོ་འཛོམས་པའི་འཛོམས་བྲོ་འཁྲབ།
ཤར་སྤང་སྟོད་མ་འཛོམས་ལོ་གྲངས་མང་། རྒོད་ཐང་དཀར་མི་འཛོམས་མ་རེད་དེ།
ལུས་གཤོག་དྲུག་དུས་ཆུ་མ་བདེ་རེད། དུས་ཆུ་བདེ་བ་ད་ལོ་རེད། །
ད་ལོ་འཛོམས་པའི་འཛོམས་བྲོ་འཁྲབ། ཤར་སྤང་སྟོད་མ་འཛོམས་ལོ་གྲངས་མང་།
སྤང་ཤྭ་ཕོ་མི་འཛོམས་མི་རེད་དེ། མགོ་རྭ་དར་དུས་ཆུ་མ་བདེ་རེད།
དུས་ཆུ་བདེ་བ་ད་ལོ་རེད། ད་ལོ་འཛོམས་པའི་འཛོམས་བྲོ་འཁྲབ།
ཤར་ནགས་སྟོད་མ་འཛོམས་ལོ་གྲངས་མང་། ནགས་སྟག་མོ་མི་འཛོམས་མ་རེད་དེ། །
ལུས་འཛོམས་དྲུག་དུས་ཆུ་མ་བདེ་རེད། དུས་ཆུ་བདེ་བ་ད་ལོ་རེད།
ད་ལོ་འཛོམས་པའི་འཛོམས་བྲོ་འཁྲབ།
རི་བོ་གཅིག་གི་སྒང་ལ།
རི་བོ་གཅིག་གི་སྒང་ལ། གཡང་དཀར་ལུག་གིས་གང་བྱུང་།
ལུག་ལ་ལུ་གུ་སྐྱེས་ན། དེ་ལས་ཡག་པ་མ་བྱུང་།
རི་བོ་གཅིག་གི་སྒང་ལ། ཨ་ཟལ་འབྲི་ཡིས་གང་བྱུང་།
འབྲི་ལ་བེའུ་ཆུང་ཁྲིད་ན། དེ་ལས་ཡག་པ་མ་བྱུང༌།།
རི་བོ་གཅིག་གི་སྒང་ལ། འདོ་བ་རྟ་ཡིས་གང་བྱུང༌།
རྟ་ལ་རྟེའུ་ཆུང་སྐྱེས་ན། དེ་ལས་ཡག་པ་མ་བྱུང༌། །
ཚོང་དཔོན་ནོར་བུ་བཟང་པོ། །
ཉི་མ་ཟླ་བ་བཟང་པོ། ལ་མོའི་ཕ་ཁར་ཤར་བྱུང༌། 1:|:
ཚོང་དཔོན་ནོར་བུ་བཟང་པོ། མི་སྟོད་ལ་མོ་རྒྱག་འགྲོ
རྒྱ་དྲེལ་མི་ཉག་འཚེར་མོས། ལ་མོའི་ལ་སྒོ་ཕྱེས་བྱུང༌། ལག་དོ་སྐར་མ་བཀྲ་ཤིས།
ལྷ་ཤིང་ཤུག་པ་འཐུ་བྱུང་། ཚོང་དཔོན་ནོར་བུ་བཟང་པོས། །
ལྷ་བསངས་དཀར་པོ་བཏང་བྱུང༌། ལྷ་བསངས་དཀར་པོ་བཏང་ནས།
སྨོན་ལམ་ལན་གསུམ་བརྒྱབ་བྱུང་། སྨོན་ལམ་ལན་གསུམ་བརྒྱབ་ནས།
གང་བྱེད་བསམ་དོན་འགྲུབ་བྱུང་། །
230



བཀྲ་ཤིས་ལ་ཡི་ལ་འགོ་
ཤར་བཀྲ་ཤིས་ལ་ཡི་ལ་འགོ་ལ། གསེར་གྱི་རང་འཐག་ཆ་གཅིག་ཡོད།
བསྐོར་ཤེས་ན་གསེར་རྩམ་ཐུ་ལུ་ལུ། བསྐོར་མ་ཤེས་རྡོ་རྩམ་ཐུ་ལུ་ལུ། །
ཤར་བཀྲ་ཤིས་ལ་ཡི་ལ་སྐེད་ལ། དངུལ་གྱི་རང་འཐག་ཆ་གཅིག་ཡོད། །
བསྐོར་ཤེས་ན་དངུལ་རྩམ་ཐུ་ལུ་ལུ། བསྐོར་མ་ཤེས་རྡོ་རྩམ་ཐུ་ལུ་ལུ།
ཤར་བཀྲ་ཤིས་ལ་ཡི་ལ་རྩ་ལ། དུང་གི་རང་འཐག་ཆ་གཅིག་ཡོད།
བསྐོར་ཤེས་ན་དུང་རྩམ་ཐུ་ལུ་ལུ། བསྐོར་མ་ཤེས་རྡོ་རྩམ་ཐུ་ལུ་ལུ།།
དར་ལྕེ་འཇའ་ཚོན་སྣ་ལྔ།
རི་མཐོན་པོའི་འགོ་ལ་དར་ཞིག་བཙུགས། དར་བཙུགས་ན་བཙུགས་ལས་སླ་མོ་རེད།
དར་ཤིང་དཔག་བསམ་ལྗོན་ཤིང་དགོས། དར་རས་འབུ་རས་རྒྱ་རས་དགོས། །
དར་ལྕེ་འཇའ་ཚོན་སྣ་ལྔ་དགོས། རྒྱུ་དེ་གསུམ་འཛོམས་ན་ག་བཙུགས་ཆོག་
པ
།
བུ་མོ་ང་ཡི་རྒྱན་ཆ།
སྡེ་རྒྱ་གྲོང་གའུ་སྒོར་སྒོར་རེད། བུ་ཚ་ཤིང་ལོ་པ་ཊ་རེད།
རྩེད་ཁ་མཚར་མདུན་ར་གསུམ་བརྩེགས་རེད། གའུ་ལུང་གསེར་ལུང་ཁྲ་མོ་རེད།
སྐེ་ཐག་གཟི་དང་བྱུ་རུའི་རྒྱན། སྨན་བུ་མོ་ང་ཡི་རྒྱན་ཆ་ཡིན།
ལོ་ཆུང་ངོ་ཡང་ཤེས་བྱུང་།
ཡར་གྱི་བྲག་སྟོད་ཟུར་ལ། ལོ་ཆུང་འགྲོ་ཡང་མ་མྱོང་།
བྲག་སྟོད་ཐང་དཀར་སྤུན་གསུམ། ལོ་ཆུང་ངོ་ཡང་མི་ཤེས།
ཐང་དཀར་གཤོག་དྲུག་རྒྱས་དུས། ལོ་ཆུང་ངོ་ཡང་ཤེས་བྱུང་།
ཡར་གྱི་སྤང་སྟོད་ཟུར་ལ། ལོ་ཆུང་འགྲོ་ཡང་མ་མྱོང་།།
སྤང་སྟོད་ཤྭ་ཕོ་སྤུན་གསུམ། ལོ་ཆུང་ངོ་ཡང་མི་ཤེས།
ཤྭ་ཕོ་རྭ་དར་རྒྱས་དུས། ལོ་ཆུང་ངོ་ཡང་ཤེས་བྱུང་།
ཡར་གྱི་རྒྱ་གྲོང་ཟུར་ལ། ལོ་ཆུང་འགྲོ་ཡང་མ་མྱོང་།
རྒྱ་གྲོང་བུ་ཚ་བུ་མོ། ལོ་ཆུང་ངོ་ཡང་མི་ཤེས།
ཁ་མཚར་རྩེད་མོ་རྩེ་དུས། ལོ་ཆུང་ངོ་ཡང་ཤེས་བྱུང་།
231



མཚོ་ཆེན་མཚོ་ཆུང་།
ཤར་བྲག་སྟོད་མཚོ་ཡི་མཚོ་མོ། (མཚོ་ཆེན་མཚོ་ཆུང་ཆགས།)
རྒོད་ཐང་དཀར་མཚོ་ཡི་རྒྱན་ཆ། (མཚོ་ཆེན་མཚོ་ཆུང་ཆགས།)
ལུས་གཤོག་དྲུག་མཚོ་ཡི་ནོར་བུ། (མཚོ་ཆེན་མཚོ་ཆུང་ཆགས།)
ཤར་སྤང་སྟོད་མཚོ་ཡི་མཚོ་མོ། (མཚོ་ཆེན་མཚོ་ཆུང་ཆགས།) །
ཤུ་སྤུན་གསུམ་མཚོ་ཡི་རྒྱན་ཆ། (མཚོ་ཆེན་མཚོ་ཆུང་ཆགས།)
མགོ་རྭ་དར་མཚོ་ཡི་ནོར་བུ། (མཚོ་ཆེན་མཚོ་ཆུང་ཆགས།)
ཤར་ནགས་སྟོད་མཚོ་ཡི་མཚོ་མོ། (མཚོ་ཆེན་མཚོ་ཆུང་ཆགས།)
ནགས་སྟག་མོ་མཚོ་ཡི་རྒྱན་ཆ། (མཚོ་ཆེན་མཚོ་ཆུང་ཆགས།)
ལུས་འཛོམས་དྲུག་མཚོ་ཡི་ནོར་བུ། (མཚོ་ཆེན་མཚོ་ཆུང་ཆགས།）
བཟང་པོ་བཅུ་འཛོམས།
ཤར་གླིང་དཀར་སྟོད་ལ་བཟང་པོ་བཅུ། ལྷ་བླ་མའི་ལུང་བསྟན་བཟང་དང་གཅིག
དཔོན་སྤྱི་དཔོན་བློ་རྩེ་བཟང་དང་གཉིས། གླིང་གེ་སར་དབང་ཐང་བཟང་དང་གསུམ།
བློན་རྒྱ་ཚ་དཔའ་རྩལ་ཆེ་དང་བཞི། དཔོན་ཁྲོ་ཐུང་རྫུ་འཕྲུལ་བཟང་དང་ལྔ།
བློན་འདན་མ་མདའ་རྩལ་བཟང་དང་དྲུག བློན་ཤན་པ་སྤྱང་རྩལ་བཟང་དང་བདུན།
བློན་མི་ཆུང་ཁ་རྩལ་བཟང་དང་བརྒྱད། སྨན་འབྲུག་མོ་སྐྱེས་ལོ་བཟང་དང་དགུ།
རྟ་རྐྱང་པོ་བང་ཁ་བཟང་དང་བཅུ། བཟང་པོ་བཅུ་འཛོམས་གླིང་དཀར་སྟོད།
ཤར་གླིང་དཀར་དགའ་འཛོམས་སྐྱིད་འཛོམས་རེད། ཆོས་སངས་རྒྱས་བསྟན་པ་ཡར་དར་རེད།
རྒྱ་ཇ་མར་དཀར་བྱང་ཚྭ།
རྒྱ་ཇ་མར་དཀར་བྱང་ཚྭ་གསུམ། ལུང་པ་གཅིག་ནས་མི་དོན་ཏེ།
འཛོམས་ས་རྒྱ་ཐབ་ཟུར་ལ་རེད། ཕ་ཨ་ཁུའི་སྐུ་བསོད་ཆེ་ལེ་རེད།
ཤ་མར་ཐུད་དང་ཨ་རག་གསུམ། སྒོ་མོ་གཅིག་ནས་མི་དོན་ཏེ། །
འཛོམས་ས་མ་སྲུའི་ལག་ནང་རེད། མ་ཨ་སྲུའི་སྐུ་བསོད་ཆེ་ལེ་རེད།
ཤན་པ་གཡུ་ལྷ་དུང་སྐྱོང་གསུམ། མ་ཁོག་གཅིག་ལས་མ་འཁྲུངས་ཏེ། །
འཛོམས་ས་གླིང་དཀར་སྟོད་ལ་རེད། གླིང་གེ་སར་སྐུ་བསོད་ཆེ་ལེ་རེད།
232



འཛམ་གླིང་རྒྱ་མཚོའི་རང་བཞིན།
དགུང་ཨ་སྔོན་དཀྱིལ་ལ་ཐང་དཀར་འཕུར། རྒོད་ཐང་དཀར་འཕུར་རྩལ་ཆེ་ཞན་འདྲ།།
སྟོང་པའི་མཁའ་ལ་ཟད་མཐའ་མེད། ཐང་ཨ་ཆེན་ཐང་ལ་རྟ་ཞིག་རྒྱུག །
རྟ་འདོ་ལུའི་བང་ཁ་མགྱོགས་ཞན་འདྲ། ཐང་ཨ་ཆེན་ཐང་ལ་ཟད་མཐའ་མེད། །
རྒྱ་མཚོ་ཧུབ་ཀྱིས་འཐུང་མི་དེ། གླང་ཆེན་ཁ་བོ་ཆེ་ཞན་འདྲ། །
འཛམ་གླིང་རྒྱ་མཚོའི་རང་བཞིན་རེད། །
གླིང་དཀར་ཆགས་ལུགས།།
ཤར་གླིང་དཀར་ཆགས་ལུགས་ཅི་འདྲ་རེད། སྟོད་གླིང་སྲིད་པ་ཆ་བརྒྱད་ཆགས། །
བར་གླིང་འོམ་བུ་ཚོ་དྲུག་ཆགས། སྨད་གླིང་མདོ་ཁམས་སྒང་དྲུག་ཆགས།
དཀར་རུ་སྟོང་སྐོར་བཅུ་གཉིས་ཆགས། ནག་རུ་སྟོང་སྐོར་བཅུ་གཉིས་ཆགས།
སྐྱ་ལོ་ཕྱུག་གི་སྡེ་པ་ཆགས། ཨ་སྐྱིད་ལུག་རྫོང་སྡེ་པ་ཆགས། །
དགའ་སྡེ་ཁྲི་སྐོར་བཅུ་གཉིས་ཆགས། ཚོ་དྲུག་གླིང་སྡེ་ཁྲ་མོ་ཆགས། །
སྟག་ལྤགས་ཐང་ལ་བཏིངས་འདྲ་ཆགས། གེ་སར་ནོར་བུ་དགྲ་འདུལ་དེ། །
དབུ་ནག་བོད་ཀྱི་སྐྱབས་མགོན་རེད། སངས་རྒྱས་བསྟན་པ་འཛུགས་མི་རེད།
འདན་མར་མི་འདོད་རྣམ་གསུམ།
བློན་འདན་མར་མི་འདོད་རྣམ་གསུམ་ཡོད། སྨན་བུ་མོས་འདན་མ་འདོད་ལེ་མིན། །
བློན་འདན་མ་ཤ་ལོ་སྔོ་ལེ་རེད། རྟ་རྐྱང་པོས་འདན་མ་འདོད་ལེ་མིན། །
བློན་འདན་མ་ཤ་རོ་ལྗིད་ལེ་རེད། སྡང་དགྲ་བོས་འདན་མ་འདོད་ལེ་མིན།
བློན་འདན་མ་མདའ་རྩལ་ཆེ་ལེ་རེད།
ཤར་ལྷོ་ནུབ་བྱང་གི་བྲོ།
དགའ་བྲོ་གཅིག་མི་འཁྲབ་བྲོ་གཅིག་འཁྲབ། ཤར་ལུས་འཕགས་པོ་ལ་བྲོ་གཅིག་འཁྲབ།
ཤར་ལུས་འཕགས་བསྟན་པ་དར་བར་ཤོག དགའ་བྲོ་གཅིག་མི་འཁྲབ་བྲོ་གཅིག་འཁྲབ།
ལྷོ་འཛམ་བུ་གླིང་ལ་བྲོ་གཅིག་འཁྲབ། ལྷོ་འཛམ་བུ་གླིང་བདེ་སྐྱིད་འབྱུང་བར་ཤོག །
བྱང་སྒྲ་མི་སྙན་ལ་བློ་གཅིག་འཁྲབ། སྒྲ་མི་སྙན་ལོངས་སྤྱོད་རྒྱས་པར་ཤོག
233



ཤར་གངས་ལ། །
ཤར་གངས་ལ་ཕོག་ཐལ་ནུབ་གངས་ལ་རྒྱག་འགྲོ གོང་བླ་མ་རྣམ་གསུམ་གང་ལ་བྱོན་པ་རེད།
གོང་བླ་མ་རྣམ་གསུམ་ཆོས་ལ་བྱོན་པ་རེད། ཆོས་སྤེལ་མི་དེ་ཚོ་བསྟན་པ་ཡར་དར་རེད། །
ཤར་གངས་ལ་ཕོག་ཐལ་ནུབ་གངས་ལ་རྒྱག་འགྲོ གོང་དཔོན་པོ་རྣམ་གསུམ་གང་ལ་བྱོན་པ་རེད། །
གོང་དཔོན་པོ་རྣམ་གསུམ་ཁྲིམས་ལ་བྱོན་པ་རེད། ཁྲིམས་བཀའ་ཤོག་དེ་ཚོ་བསྟན་པ་ཡར་དར་རེད།
ཤར་གངས་ལ་ཕོག་ཐལ་ནུབ་གངས་ལ་རྒྱག་འགྲོ ཕ་ཨ་ཁུ་དེ་ཚོ་གང་ལ་བྱོན་པ་རེད། །
ཕ་ཨ་ཁུ་དེ་ཚོ་གཏམ་ལ་བྱོན་པ་རེད། གཏམ་ལྷ་འུར་དེ་ཚོ་བསྟན་པ་ཡར་དར་རེད། །
ཤར་གངས་ལ་ཕོག་ཐལ་ནུབ་གངས་ལ་རྒྱག་འགྲོ མ་ཨ་སྲུ་དེ་ཚོ་གང་ལ་བྱོན་པ་རེད། །
མ་ཨ་སྲུ་དེ་ཚོ་ཆང་ལ་བྱོན་པ་རེད། ཆང་ཨ་རག་དེ་ཚོ་བསྟན་པ་ཡར་དར་རེད།།
འཛོམས་གསུམ་རྟེན་འབྲེལ། །
འཛོམས་པ་ཤོག་དང་འཛོམས་དྲུག་རྒྱས། གཅིག་འཛོམས་གཉིས་འཛོམས་དང་གསུམ། །
གཅིག་འཛོམས་ཁྲི་གདུགས་ཉི་མ་རེད། གཉིས་འཛོམས་འོད་གསལ་ཟླ་བ་རེད། །
གསུམ་འཛོམས་སྨིན་དྲུག་ཁྲ་མོ་རེད། འཛོམས་པ་ཤོག་དང་འཛོམས་དྲུག་རྒྱས།།
གཅིག་འཛོམས་གཉིས་འཛོམས་དང་གསུམ། གཅིག་འཛོམས་གངས་སྟོད་མཐོན་པོ་རེད། །
གཉིས་འཛོམས་བྲག་སྟོད་མཐོན་པོ་རེད། གསུམ་འཛོམས་ནགས་སྟོད་མཐོན་པོ་རེད།
འཛོམས་པ་ཤོག་དང་འཛོམས་དྲུག་རྒྱས། གཅིག་འཛོམས་གཉིས་འཛོམས་དང་གསུམ། །
གཅིག་འཛོམས་བླ་མ་བཟང་པོ་རེད། གཉིས་འཛོམས་དཔོན་པོ་བཟང་པོ་རེད། །
གསུམ་འཛོམས་ཕ་ཁུ་བཟང་པོ་རེད། འཛོམས་པ་ཤོག་དང་འཛོམས་དྲུག་རྒྱས། །
གཅིག་འཛོམས་གཉིས་འཛོམས་དང་གསུམ། གཅིག་འཛོམས་རྒྱ་གྲོང་ཁྲ་མོ་རེད།
གསུམ་འཛོམས་བྲོ་པ་ལོ་ཆུང་རེད། འཛོམས་གསུམ་རྟེན་འབྲེལ་འགྲིག་པར་ཤོག
འཛོམས་བྲོ་ཡག་པོ།
ད་ལོ་འཛོམས་པའི་དུས་ལ། འཛོམས་བྲོ་ཡག་པོ་འཁྲབ་ཤོག །
ཁྱེད་ཚོ་བྲོ་ར་ཁྲ་མོ། ཁྲ་སིང་སིང་ལ་བཞུགས་དང་། །
ང་ཚོ་བྲོ་པ་ལོ་ཆུང་། འོད་ཧྲིག་ཧྲིག་ལ་འཛོམས་ཡོང༌།།
ལ་མོའི་ཕ་ནང་ཚུར་ནང་། འཛོམས་བསམ་སེམས་ལ་མ་བྱུང་།
དཀོན་མཆོག་གསུམ་གྱི་བཀའ་དྲིན། ད་ལོའི་ལོ་ལ་འཛོམས་སོང༌།
234



ད་ལོར་འཛོམས་པའི་དུས་ལ། འཛོམས་བྲོ་ཡག་པོ་འཁྲབ་ཤོག
བྲོ་འབོད་སྒྲ་སྙན་གསུང་སྐད། རང་ཡུལ་ཕྱོགས་ལ་རྒྱག་ཤོག
རྡོག་བྲོ་བཞི་མ་བཞི་ལེན། རང་ཡུལ་ཕྱོགས་ལ་རྒྱག་ཤོག
བྲོ་ཞིག་བརྡུངས་ན་བསམས།
གེ་སར་ནོར་བུ་དགྲ་འདུལ་དེ། མ་བཞུགས་ཧོར་ལ་ཕེབས་ན་བསམས། །
གུར་དཀར་གླང་གཉའ་ཚིལ་རྒྱལ་དེ། ལ་མོ་གཉའ་སྒ་གཏད་ན་བསམས།
སྐྱ་ལོ་སེང་ལྕམ་འབྲུག་མོ་དེ། གླིང་དཀར་སྟོད་ལ་ལོག་ན་བསམས། །
བློན་ཆེན་རྒྱ་ཚ་ཞལ་དཀར་དེ། གོང་མ་ལྷ་ལ་ཕེབས་ན་བསམས། །
ཚ་ཞང་འདན་མ་བྱང་ཁྲ་དེ། བློ་སེམས་བདེ་མོར་བཞུགས་ན་བསམས། །
ཚོ་དྲུག་གླིང་དཀར་ཁྲ་མོ་དེ། དགའ་སྐྱིད་ལོངས་སྤྱོད་འཛོམས་ན་བསམས།
དགའ་སྐྱིད་ལོངས་སྐྱོད་འཛོམས་དུས་དེར། སྐྱིད་པོ་བྲོ་ཞིག་བརྡུངས་ན་བསམས།
དེ་འདྲ་མ་བྱས་ཁྲེལ་མེད་རེད།
དྲིན་རྒྱ་བོད་འགྲིམ་པའི་སྨུག་ཆུང་དྲེལ། ཁ་ཡ་སོ་མེད་དུས་ཚོང་ལ་བཙོང་།
གོང་མཐོ་དམའ་ཟེར་ནས་ལག་པ་བརྡར། ཞིང་རྒྱ་ཞིང་རྨོད་པའི་ཁྱུང་དཀར་མཛོ།
དྲེས་རྭ་རྩེར་སླེབས་དུས་བཤས་ལ་བཙོང་། ཤ་ཚོས་ཞན་ཟེར་ནས་གྲི་ཆུང་བརྡར།
དྲིན་ཕ་མའི་བཀའ་དྲིན་རི་ལས་ཆེ། ཚེ་ལོ་གྲངས་མཐོ་དུས་ཟུར་ལ་ཕུད། །
ཟས་ཞིམ་པོ་ཡོད་དུས་སྐལ་བ་བཅད། ལས་དེ་འདྲ་བྱས་པ་ཁྲེལ་མེད་རེད། །
གླིང་དཀར་སྟོད་ལ་བྲོ་གཅིག་འཁྲབ། །
ང་མི་སྡོད་གླིང་དཀར་སྟོད་ལ་འགྲོ། ཤར་གླིང་དཀར་སྟོད་ལ་བྲོ་གཅིག་འཁྲབ། །
དཔོན་གེ་སར་རྒྱལ་པོ་མགྲོན་ལ་འབོད། དཔའ་བློ་སྟོབས་ཇ་ཆང་ཡུར་བ་འཐེན།
ང་མི་སྡོད་གླིང་དཀར་སྟོད་ལ་འགྲོ། ཤར་གླིང་དཀར་སྟོད་ལ་བྲོ་གཅིག་འཁྲབ། །
བློན་འདན་མ་བྱང་ཁྲ་མགྲོན་ལ་འབོད། ལག་མདའ་རྩལ་ཇ་ཆང་ཡུར་བ་འཐེན། །
ང་མི་སྡོད་གླིང་དཀར་སྟོད་ལ་འགྲོ ཤར་གླིང་དཀར་སྟོད་ལ་བྲོ་གཅིག་འཁྲབ། །
བློན་མི་ཆུང་ཁ་བདེ་མགྲོན་ལ་འབོད། ཁ་རྩེད་མཚར་ཇ་ཆང་ཡུར་བ་འཐེན།
235



དཀར་གསུམ་སྔོ་གསུམ།
དཀར་གཅིག་དཀར་གཉིས་དཀར་དང་གསུམ། དཔའ་རྒྱ་ཚའི་ཞལ་རས་དཀར་དང་གཅིག
རྟ་རྒྱ་བྱའི་སྤུ་མདོག་དཀར་དང་གཉིས། གྲི་ཨ་ཟིའི་ལྕགས་ཤ་དཀར་དང་གསུམ།
དེ་དཀར་གསུམ་རྟེན་འབྲེལ་འགྲིག་ལེ་རེད། སྔོ་གཅིག་སྔོ་གཉིས་སྔོ་དང་གསུམ།
གནམ་ཨ་སྔོན་སྔོ་ལ་སྦྲང་ཆར་བབ། ས་དོག་མོ་སྔོ་ལ་འབྲུ་དྲུག་སྨིན། །
བློན་འདན་མ་སྔོ་ལ་མདའ་ཁ་ཚ། དེ་སྔོ་གསུམ་རྟེན་འབྲེལ་འགྲིག་ལེ་རེད།།
བྱ་ཁུ་བྱུག་ཕ་ཡུལ།
བྱ་རྒྱ་བྱ་རྨ་བྱ་ཁུ་བྱུག་གསུམ། བྱ་ཁུ་བྱུག་ཕ་ཡུལ་མོན་ལ་རེད། །
ཟས་ཞིམ་པོ་མོན་གྱི་ཡུལ་ལ་ཟ། སྐད་སྙན་པོ་བོད་ཀྱི་ཡུལ་ལ་གྲགས།
བྱ་རྒྱུ་བྱའི་ཕ་ཡུལ་རྒྱ་ལ་རེད། ཟས་ཞིམ་པོ་རྒྱ་ཡི་ཡུལ་ལ་ཟ། ་
སྒྲོ་མཛེས་པོ་བོད་ཀྱི་ཡུལ་ལ་ངོམས། བྱ་ནེ་ཙོའི་ཕ་ཡུལ་ལྷོ་ལ་ངོམས།
ཟས་ཞིམ་པོ་ལྷོ་ཡི་ཡུལ་ལ་ཟ། སྐད་སྙན་པོ་བོད་ཀྱི་ཡུལ་ལ་ངོམས།
ཡང་ཡང་འཁོར་བར་ཤོག
ཤིང་སྟག་ཆུང་ཤུག་ཆུང་གླང་ཆུང་གསུམ། ཤིང་སྟག་ཆུང་སྟག་ལོ་རྒྱས་པར་ཤོག
ནགས་དེ་ལ་སྟག་མོ་འཁོར་བར་ཤོག སྟག་དེ་ལ་འཛོམས་དྲུག་རྒྱས་པར་ཤོག །
ཤིང་སྟག་ཆུང་ཤུག་ཆུང་གླང་ཆུང་གསུམ། ཤི ང་གླང་ཆུང་གླང་ལོ་རྒྱས་པར་ཤོག།
ནགས་དེ་ལ་བྱིའུ་ཆུང་འཁོར་བར་ཤོག བྱིའུ་དེ་ལ་གཤོག་དྲུག་རྒྱས་པར་ཤོག
ས་སྐྱིད་པོ་རྫ་ཡུལ་ལུང་པ་རེད། ཡུལ་དེ་ལ་ལོངས་སྤྱོད་རྒྱས་པར་ཤོག །
ཕྱིའི་མགྲོན་པོ་ཡང་ཡང་འཁོར་བར་ཤོག ཁྱོད་མགྲོན་པོ་སྐུ་ཁམས་བཟང་བར་ཤོག
བྲོ་ར་ཁྲ་མོ།
བྲོ་ར་ཁྲ་མོ་གསེར་གྱི་བྲོ་ར། བྲོ་པ་ལོ་ཆུང་གསེར་གྱི་མེ་ཏོག
གསེར་གྱི་མེ་ཏོག་ཚོས་ལོ་ཡག་བྱུང་། ང་རང་འགྲོ་མི་འགྲོ་ཁ་( ལ) འཚེར་བྱུང༌།
ཁྱོད་རང་འགྲོ་མི་འགྲོ་ཁ་(ལ)མ་འཚེར། གསེར་གྱི་མེ་ཏོག་ལ་མོ་(ལ) ཕོག་འགྲོ
བྲོ་ར་ཁྲ་མོ་དངུལ་གྱི་བྲོ་ར། བྲོ་པ་ལོ་ཆུང་དངུལ་གྱི་མེ་ཏོག །
དངུལ་གྱི་མེ་ཏོག་ཚོས་ལོ་ཡག་བྱུང་། ང་རང་འགྲོ་མི་འགྲོ་ཁ་(ལ) འཚེར་བྱུང་།
236



ཁྱོད་རང་འགྲོ་མི་འགྲོ་ཁ་(ལ)མ་འཚེར། དངུལ་གྱི་མེ་ཏོག་ལ་མོ་(ལ) ཕོག་འགྲོ་
བྲོ་ར་ཁྲ་མོ་དུང་གི་བྲོ་ར། བྲོ་པ་ལོ་ཆུང་དུང་གི་མེ་ཏོག
དུང་གི་མེ་ཏོག་ཚོས་ལོ་ཡག་བྱུང་། ང་རང་འགྲོ་མི་འགྲོ་ཁ་( ལ) འཚེར་བྱུང་།
ཁྱོད་རང་འགྲོ་མི་འགྲོ་ཁ་(ལ)མ་འཚེར། དུང་གི་མེ་ཏོག་ལ་མོ་(ལ) ཕོག་འགྲོ་
ས་ཆ་སྐྱིད་པོ་རྫ་ཡུལ་ལྷོ་རྒྱུད།
ས་ཆ་སྐྱིད་པོ་དེ་ག་ཡིན་མ་ཤེས་ན། ཨ་རོག་ཟེར་ན་ག་ཡིན་མི་ཤེས་ན། །
ས་ཆ་སྐྱིད་པོ་དེ་རྫ་ཡུལ་ལྷོ་རྒྱུད་རེད། ཨ་རོག་ཟེར་ན་རྫ་ཡུལ་ལྷོ་རྒྱུད་རེད། །
རྫ་ཡུལ་ལྷོ་རྒྱུད་ལ་ན་ནིང་ཨེ་འཛོམས་བསམས། ཨ་རོག་ཟེར་ན་ན་ནིང་ཨེ་འཛོམས་བསམས། །
ན་ནིང་མ་འཛོམས་ཕ་ཡུལ་ས་ཐག་རིང་། ཨ་རོག་ཟེར་ན་ཕ་ཡུལ་ས་ཐག་རིང་།
ད་ལོར་འཛོམས་པ་ལོ་ཆུང་འདྲ་མཉམ་རེད། ཨ་རོག་ཟེར་ན་ལོ་ཆུང་འདྲ་མཉམ་རེད། །
ལོ་ཆུང་འདྲ་མཉམ་(དེ) དགའ་འཛོམས་སྐྱིད་འཛོམས་རེད། ཨ་རོག་ཟེར་ན་དགའ་འཛོམས་
སྐྱིད་འཛོམས་རེད། །
དགའ་འཛོམས་སྐྱིད་(དེ) བཀྲ་ལ་ཤིས་པར་ཤོག ཨ་རོག་ཟེར་ན་བཀྲ་ལ་ཤིས་པར་ཤོག
བཀྲ་ལ་ཤིས་ཤིང་(དེ)དོན་ལ་འགྲུབ་པར་ཤོག ཨ་རོག་ཟེར་ན་དོན་ལ་འགྲུབ་པར་ཤོག
རྫ་ཡུལ་གཡང་གི་ས་ཆ།
ཨ་སྔོན་གཡང་གི་ས་ཆ་རེད། ཉི་ཟླ་གཡང་གི་ཕྱེ་མ་རེད།
སྐར་ཚོགས་གཡང་གི་མདའ་དར་གསུམ། ལས་ཅི་བྱས་སྨོན་ལམ་འགྲུབ་པར་ཤོག་
རྫ་ཡུལ་གཡང་གི་ས་ཆ་རེད། རི་བོ་གཡང་གི་ཕྱེ་མ་རེད། །
ཐང་ཤིང་གཡང་གི་མདའ་དར་རེད། གཡང་དང་ཕྱེ་མ་མདའ་དར་གསུམ།
ལས་ཅི་བྱས་སྨོན་ལམ་འགྲུབ་པར་ཤོག རྒྱ་གྲོང་གཡང་གི་ས་ཆ་རེད།
བྲོ་པ་གཡང་གི་ཕྱེ་མར་རེད། བྲོ་གཞས་གཡང་གི་མདའ་དར་རེད།
གཡང་དང་ཕྱེ་མར་མདའ་དར་གསུམ། ལས་ཅི་བྱས་སྨོན་ལམ་འགྲུབ་པར་ཤོག
རྩ་བ་གཅིག་ལ་རྩེ་མོ་གསུམ།
ཤིང་རྩ་བ་གཅིག་ལ་རྩེ་མོ་གསུམ། རྩེ་མོ་གསུམ་ལ་མེ་ཏོག་གསུམ།
མེ་ཏོག་གསུམ་ལ་འབྲས་བུ་གསུམ། མེ་ཏོག་དང་པོ་ལྷ་ལ་ཕུལ།
237



ལྷ་བྱམས་པ་སྐུ་ཚེ་རིང་བར་ཤོག མེ་ཏོག་གཉིས་པ་རྡོ་རྗེ་བྲག་ལ་ཕུལ།
གནས་སྲུང་མ་བྲག་ལས་སྲ་བར་ཤོག མེ་ཏོག་གསུམ་པ་ཆུ་ལ་ཕུལ།
ཚེ་བསོད་ནམས་ཆུ་ལས་རིང་བར་ཤོག དེ་རིང་ཉི་མ་གང་ནས་ཤར། །
དེ་རིང་ཉི་མ་གང་ནས་ཤར། དེ་རིང་ཉི་མ་བྲག་ནས་ཤར། །
བྲག་དཀར་རྫོང་ལྷ་ཁང་ཨེ་འདྲ་ཡོད། རྒོད་ཐང་དཀར་གཤོག་རྩལ་ཨེ་འདྲ་ཡོད།
དེ་རིང་ཉི་མ་གང་ནས་ཤར། དེ་རིང་ཉི་མ་སྤང་ནས་ཤར། །
སྤང་དཀར་ཡག་མཚར་པོ་འདི་འདྲ་ལ། རྩི་མེ་ཏོག་འཐུ་མཁན་ཨེ་འདྲ་ཡོད།
དེ་རིང་ཉི་མ་གང་ནས་ཤར། དེ་རིང་ཉི་མ་ཆུ་ནས་ནས་ཤར།
ཆུ་སྔོན་མོ་གཡུ་ཡི་གཟུགས་འདྲ་ནང་། ཉ་གསེར་མིག་གཡུ་གཟུགས་ཨེ་འདྲ་ཡོད། །
བྲོ་ཡག་པོ་ཁུ་བྱུག་མགུལ་རྒྱན། བྲོ་ཡག་པོ་ཁུ་བྱུག་མགུལ་རྒྱན་རེད། །
ས་ག་སོང་ས་ལ་འཁྲབ་ལེ་མིན། གོང་བླ་མའི་ཆོས་ར་ཡག་སར་འཁྲབ།
གོང་བླ་མའི་ཆོས་ར་དར་བར་ཤོག བློ་ཡག་པོ་ཁུ་བྱུག་མགུལ་རྒྱན་རེད།
ས་གར་སོང་ས་ལ་འཁྲབ་ལེ་མིན། སྟག་ཤར་པའི་མདའ་ར་ཡག་སར་འཁྲབ།
སྟག་ཤར་པའི་མདའ་ར་དར་བར་ཤོག བྲོ་ཡག་པོ་ཁུ་བྱུག་མགུལ་རྒྱན་རེད། །
ས་གར་སོང་ས་ལ་འཁྲབ་ལེ་མིན། སྨན་བུ་མོའི་བྲོ་ར་ཡག་སར་འཁྲབ།།
སྨན་བུ་མོའི་གནས་ར་དར་བར་ཤོག
ཤར་ལ་དྲུག་ལ་མོ།
ཤར་ལ་དྲུག་ལ་མོའི་ཕར་ནང་ལ། རྟ་འདོ་བ་བརྒྱ་ཡི་གདང་ཞིག་ཡོད།
རྟ་འདོ་བ་འགྲོ་དགོས་མ་བསམ་དང་། སྒ་གསེར་སྒ་ཁྱེད་ལ་རྫོངས་བ་ཡོད།
ཤར་ལ་དྲུག་ལ་མོའི་ཕར་ནང་ལ། དྲེལ་སྨུག་ཆུང་བརྒྱ་ཡི་གདང་ཞིག་ཡོད།
དྲེལ་སྨུག་ཆུང་འགྲོ་དགོས་མ་བསམ་དང༌། ཇོ་འུ་སི་ཁྱེད་ལ་རྫོངས་བ་ཡོད།
ཤར་ལ་དྲུག་ལ་མོའི་ཕར་ནང་ལ། འབྲི་ཟལ་ཆུང་བརྒྱ་ཡི་གདང་ཞིག་ཡོད། །
འདྲི་ཟལ་ཆུང་འགྲོ་དགོས་མ་བསམ་དང་། ཞོ་གསེར་ཟོ་ཁྱེད་ལ་རྫོངས་བ་ཡོད།
238



ཨ་རོག་ལོ་ཆུང་ཚེ་རིང་།
ཨ་རོག་ལོ་ཆུང་ཚེ་རིང་ལགས། བཀྲ་ཤིས་རི་དང་བཀྲ་ཤིས་ཐང་།
ཨ་རོག་ལོ་ཆུང་ཚེ་རིང་ལགས། བཀྲ་ཤིས་རི་ལ་རྒྱན་གསུམ་ཡོད།
ཨ་རོག་ལོ་ཆུང་ཚེ་རིང་ལགས། རི་མགོ་དཀར་ཡག་གངས་ཀྱིས་བརྒྱན། །
ཨ་རོག་ལོ་ཆུང་ཚེ་རིང་ལགས། རི་སྐེད་ཙན་དན་ནགས་ཀྱིས་བརྒྱན། །
ཨ་རོག་ལོ་ཆུང་ཚེ་རིང་ལགས། རི་མཐའ་སྔོན་མོ་ཆུ་ཡིས་བརྒྱན། །
ཨ་རོག་ལོ་ཆུང་ཚེ་རིང་ལགས། དེ་རིང་བཀྲ་ཤིས་རི་ཡི་རྒྱན་གསུམ་རེད།
ཨ་རོག་ལོ་ཆུང་ཚེ་རིང་ལགས། བཀྲ་ཤིས་རི་དང་བཀྲ་ཤིས་ཐང་། །
ཨ་རོག་ལོ་ཆུང་ཚེ་རིང་ལགས། བཀྲ་ཤིས་ཐང་ལ་རྒྱན་གསུམ་ཡོད།
ཨ་རོག་ལོ་ཆུང་ཚེ་རིང་ལགས། ཐང་མགོ་གཡང་དཀར་ལུག་གིས་བརྒྱན།
ཨ་རོག་ལོ་ཆུང་ཚེ་རིང་ལགས། ཐང་སྐེད་ཟལ་ཆུང་འབྲི་ཡིས་བརྒྱན། །
ཨ་རོག་ལོ་ཆུང་ཚེ་རིང་ལགས། ཐང་མཐའ་འདོ་བ་རྟ་ཡིས་བརྒྱན། །
ཨ་རོག་ལོ་ཆུང་ཚེ་རིང་ལགས། དེ་བཀྲ་ཤིས་ཐང་གི་རྒྱན་གསུམ་རེད། །
ཁམ་བུ་ཁ་ལ་ཞིམ་བྱུང་།
ཁམ་བུ་ཁ་ལ་ཞིམ་བྱུང་། མེ་ཏོག་མིག་ལ་མཛེས་བྱུང༌། །
ཞིམ་པོ་ཁམ་བུ་བཟོས་ཚེ། མེ་ཏོག་དགོངས་པ་མ་འཚོམས། །
འཇམ་ནི་འབུ་རས་འཇམ་བྱུང༌། མཛེས་ནི་རས་ཁྲ་མཛེས་བྱུང་།
འཇམ་པོ་འབུ་རས་གྱོན་ཚེ། རས་ཁྲ་དགོངས་པ་མ་འཚོམས། །
དགའ་ནི་ཆབ་མདོ་དགའ་བྱུང་། སྐྱིད་ནི་རང་ཡུལ་སྐྱིད་བྱུང་། །
དགའ་མོ་ཆབ་མདོ་ཆབ་མདོར་འགྲོ་ཚེ། རང་ཡུལ་དགོངས་པ་མ་འཚོམས།
དུས་ཡང་ཡང་འཛོམས་པའི་སྨོན་ལམ། །
དུས་ད་ལོ་རྟ་འཛོམས་སྒ་འཛོམས། རྟ་འགྲོ་མཁན་བཀྲ་ལ་ཤིས་པར་ཤོག
སྒ་འདུག་མཁན་གཡང་ལ་ཆགས་པར་ཤོག དུས་ཡང་ཡང་འཛོམས་པའི་སྨོན་ལམ་འདེབས།
དུས་ད་ལོ་མདའ་འཛོམས་གཞུ་འཛོམས། མདའ་འགྲོ་མཁན་བཀྲ་ལ་ཤིས་པར་ཤོག
239



གཞུང་འདུག་མཁན་གཡང་ལ་ཆགས་པར་ཤོག དུས་ཡང་ཡང་འཛོམས་པའི་སྨོན་ལམ་ཞུ།
དུས་དེ་རིང་འཛོམས་པ་ལྷ་འཛོམས་རེད། ཁྱེད་འགྲོ་མཁན་བཀྲ་ལ་ཤིས་པར་ཤོག །
ང་འདུག་མཁན་གཡང་ལ་ཆགས་པར་ཤོག དུས་ཡང་ཡང་འཛོམས་པའི་སྨོན་ལམ་ཞུ།
སྟོད་རྒྱ་གར་ཆོས་ཀྱི་བྲོ།
སྟོད་རྒྱ་གར་ཆོས་ཀྱི་བྲོ་ལ་བཀྲ་ཤིས་ཤོག སྨད་རྒྱ་ནག་ཁྲིམས་ཀྱི་བྲོ་ལ་བཀྲ་ཤིས་ཤོག
བོད་གངས་ཅན་གནས་ཀྱི་བྲོ་ལ་བཀྲ་ཤིས་ཤོག སྐྱིད་ལོངས་སྤྱོད་འཛོམས་པའི་བྲོ་ལ་བཀྲ་ཤིས་ཤོག
དགའ་རང་ཡུལ་སྐྱིད་ཀྱི་བྲོ་ལ་བཀྲ་ཤིས་ཤོག སྐྱིད་ལོངས་སྤྱོད་འཛོམས་པའི་བྲོ་ལ་བཀྲ་ཤིས་ཤོག།
ཚེ་བསོད་ནམས་འཛོམས་པའི་བྲོ་ལ་བཀྲ་ཤིས་ཤོག སང་ཕར་ལོ་འཛོམས་པའི་བྲོ་ལ་བཀྲ་ཤིས་ཤོག
བསྟན་པ་ཡར་དར། །
ས་སྐྱིད་པོ་རྒྱ་ལྕང་གི་ཞབས་ལ། གོང་བླ་མ་དགུང་ལོ་ཡི་ཆུང་ཆུང་།
དགུང་ལོ་ཆུང་མེ་ཏོག་གི་ཡར་འཁྲུངས། ཆོས་སངས་རྒྱས་བསྟན་པ་ཡི་ཡར་དར།
ས་སྐྱིད་པོ་རྒྱ་ལྕང་གི་ཞབས་ལ། གོང་དཔོན་པོ་དགུང་ལོ་ཡི་ཆུང་ཆུང་།
དགུང་ལོ་ཆུང་མེ་ཏོག་གི་ཡར་འཁྲུངས། ཁྲིམས་བཀའ་ཁྲིམས་བསྟན་པ་ཡི་ཡར་དར།
ས་སྐྱིད་པོ་རྒྱ་ལྕང་གི་ཞབས་ལ། ཕ་ཨ་ཁུ་དགུང་ལོ་ཡི་ཆུང་ཆུང་།
དགུང་ལོ་ཆུང་མེ་ཏོག་གི་ཡར་འཁྲུངས། གཏམ་ལྷ་འུར་བསྟན་པ་ཡི་ཡར་དར།
རྡོག་བྲོ་( མགྱོགས་བྲོ་)
གོང་བླ་མའི་ལུས་ལ་འཛོམས་ལེ་མོ་གསུམ་གསུམ། མགོ་སེར་ཞྭ་དེ་དང་འཛོམས་ལེ་མོ་གཅིག་གཅིག
ལུས་ཆོས་གོས་དེ་དང་འཛོམས་ལེ་མོ་གཉིས་གཉིས། ལག་ཆོས་འཁོར་དེ་དང་འཛོམས་ལེ་མོ་གསུམ་གསུམ།
བར་དཔོན་པོའི་ལུས་ལ་འཛོམས་ལེ་མོ་གསུམ་གསུམ། མགོ་ཁྲིམས་ཞྭ་དེ་དང་འཛོམས་ལེ་མོ་གཅིག་གཅིག
ལུས་ཁྲིམས་གོས་དེ་དང་འཛོམས་ལེ་མོ་གཉིས་གཉིས། ལག་བཀའ་ཤོག་དེ་དང་འཛོམས་ལེ་མོ་གསུམ་གསུམ།
240



འོག་ཕ་ཁུའི་ལུས་ལ་འཛོམས་ལེ་མོ་གསུམ་གསུམ། མགོ་ཝ་ཞྭ་དེ་དང་འཛོམས་ལེ་མོ་གཅིག་གཅིག
ལུས་དར་གོས་དེ་དང་འཛོམས་ལེ་མོ་གཉིས་གཉིས། གཏམ་ལྷ་འུར་དེ་དང་འཛོམས་ལེ་མོ་གསུམ་གསུམ།
རྡོག་བྲོ་( མགྱོགས་བྲོ་)
ཡར་འགྲོ་ཡར་འགྲོ་གངས་སྟོད་ཟུར་ལ་ཡར་འགྲོ གངས་སྟོད་ཟུར་ལ་ཡར་འགྲོ།
ཚུར་འཛོམས་ཚུར་འཛོམས་སེང་ལྕམ་དཀར་མོ་ཚུར་འཛོམས། སེང་ལྕམ་དཀར་མོ་ཚུར་འཛོམས།
གླུ་དབྱངས་གླུ་དབྱངས་གཡང་རི་རྒྱས་སར་གླུ་དབྱངས། གཡར་རི་རྒྱས་སར་གླུ་དབྱངས།
ཡར་འགྲོ་ཡར་འགྲོ་སྤང་སྟོད་ཟུར་ལ་ཡར་འགྲོ སྤང་སྟོད་ཟུར་ལ་ཡར་འགྲོ་
ཚུར་འཛོམས་ཚུར་འཛོམས་ཤ་བ་སྨུག་ཆུང་ཚུར་འཛོམས། ཤ་བ་སྨུག་ཆུང་ཚུར་འཛོམས།
གླུ་དབྱངས་གླུ་དབྱངས་ར་དར་རྒྱས་སར་གླུ་དབྱངས། དབྱངས་ར་དར་རྒྱས་སར་གླུ་དབྱངས།
ལུས་ལ་མཛེས་མོ།
མགོ་རས་ཡག་མོ་ལུས་ལ་མཛེས་མོ་མ། སྤྲིན་དཀར་འདབ་མ་མཛེས་ཐོག་མཛེས་བརྩེགས་རེད།
རྣ་ལུང་ཡག་མོ་ལུས་ལ་མཛེས་མོ་མ། བྱུ་རུ་གསུམ་བསྒྲིགས་མཛེས་ཐོག་མཛེས་བརྩེགས་རེད།
སྐེ་ཐག་ཡག་མོ་ལུས་ལ་མཛེས་མོ་མ། གཟི་མགུལ་གསུམ་བསྒྲིགས་མཛེས་ཐོག་མཛེས་བརྩེགས་རེད།
གའུ་ཡག་མོ་ལུས་ལ་མཛེས་མོ་མ། ལོ་སྐོར་བཅུ་གཉིས་མཛེས་ཐོག་མཛེས་བརྩེགས་རེད། །
གོས་ཆེན་ཕྱུ་པ་ལུས་ལ་མཛེས་མོ་མ། ལྕགས་ནག་འབྲུག་རིས་མཛེས་ཐོག་མཛེས་བརྩེགས་རེད།
ཆབ་མ་ཡག་མོ་ལུས་ལ་མཛེས་མོ་མ། ཆུ་སྲིན་ཁ་སྤྲོད་མཛེས་ཐོག་མཛེས་བརྩེགས་རེད།།
ལྷམ་ཆུང་ཡག་མོ་ལུས་ལ་མཛེས་མོ་མ། རྡོག་པ་གསུམ་རྩེག་མཛེས་ཐོག་མཛེས་བརྩེགས་རེད།
ལྷམ་སྒྲོག་ཡག་མོ་ལུས་ལ་མཛེས་མོ་མ། འཇའ་ཚོན་སྣ་ལྔ་མཛེས་ཐོག་མཛེས་བརྩེགས་རེད། །
རྡོག་བྲོ་( མགྱོགས་བྲོ་)
སྤང་གོར་གོར་མེ་ཏོག་ར་བ་རེད་ཨེ་ཤེས་ལོ་ཆུང་། ར་བ་རེད་ཨེ་ཤེས་ལོ་ཆུང་།
དབྱར་མེ་ཏོག་དཀར་པོས་གུར་གཅིག་ཕུབ་ཨེ་ཤེས་ལོ་ཆུང་། གུར་གཅིག་ཕུབ་ཨེ་ཤེས་ལོ་ཆུང༌།
གུར་དེ་ལ་གུར་ཤིང་མི་དགོས་འདུག་ཨེ་ཤེས་ལོ་ཆུང་། མི་དགོས་འདུག་ཨེ་ཤེས་ལོ་ཆུང་།
དབྱར་མེ་ཏོག་སྡོང་པོ་གུར་ཤིང་རེད་ཨེ་ཤེས་ལོ་ཆུང་། གུར་ཤིང་རེད་ཨེ་ཤེས་ལོ་ཆུང་། །
གུར་དེ་ལ་གུར་ཐག་མི་དགོས་འདུག་ཨེ་ཤེས་ལོ་ཆུང་། མི་དགོས་འདུག་ཨེ་ཤེས་ལོ་ཆུང་།
241



དབྱར་མེ་ཏོག་འདབ་མ་གུར་ཐག་རེད་ཨེ་ཤེས་ལོ་ཆུང་། གུར་ཐག་རེད་ཨེ་ཤེས་ལོ་ཆུང་། །
བྲོ་ལ་ཨ་དགའ་དགའ་བའི་དགའ་བྲོ་རེད་ཨེ་ཤེས་ལོ་ཆུང་། འགའ་བྲོ་རེད་ཨེ་ཤེས་ལོ་ཆུང་།
བྲོ་ལ་ཨ་སྐྱིད་སྐྱིད་པའི་སྐྱིད་བྲོ་རེད་ཨེ་ཤེས་ལོ་ཆུང༌། སྐྱིད་བྲོ་རེད་ཨེ་ཤེས་ལོ་ཆུང་།
དགའ་སྐྱིད་རྩེད་མོ་རྩེ་བཞིན་འགྲོ་ཨེ་ཤེས་ལོ་ཆུང་། རྩེ་བཞིན་འགྲོ་ཨེ་ཤེས་ལོ་ཆུང༌།
ཕ་ཡུལ་གསེར་ཆུ་ར་བ། །
ཁྱོད་ཕ་ཡུལ་གསེར་ཆུ་ར་བ་རེད། སང་ཕ་ལམ་གསེར་མཚོ་ཡར་རྒྱས་ཤོག་
ཁྱོད་ཕ་ཡུལ་དངུལ་ཆུ་ར་བ་རེད། སང་ཕ་ལམ་དངུལ་མཚོ་ཡར་རྒྱས་ཤོག
ཁྱོད་ཕ་ཡུལ་དུང་ཆུ་ར་བ་རེད། སང་ཕ་ལམ་དུང་མཚོ་ཡར་རྒྱས་ཤོག
ཁྱོད་ཕ་ཡུལ་གཡུ་ཆུ་ར་བ་རེད། སང་ཕ་ལམ་གཡུ་མཚོ་ཡར་རྒྱས་ཤོག །
རྡོག་བྲོ་( མགྱོགས་བྲོ་)
ལུང་པ་ཡག་ལ་གཡས་ལུང་གཡོན་ལུང་། ལུང་པ་ཡག་ལ་གསེར་གྱི་ལུང་པ།
ལུང་པ་ཡག་ལ་གཡས་ལུང་གཡོན་ལུང་། ལུང་པ་ཡག་ལ་དངུལ་གྱི་ལུང་པ།
ལུང་པ་ཡག་ལ་གཡས་ལུང་གཡོན་ལུང༌། ལུང་པ་ཡག་ལ་དུང་གི་ལུང་པ།
ཨ་ཅེ་རྒྱ་བཟའ།
ཨ་ཅེ་རྒྱ་བཟའ་མི་སྡོད། ཨ་ཅེ་རྒྱ་བཟའ་ལོག་འགྲོ།
ཨ་ཅེ་རྒྱ་བཟའ་ལོག་ས། མགོ་རས་ཡག་སར་ལོག་འགྲོ།
མགོ་རས་སྤྲིན་དཀར་འདབ་མ། བུ་མོ་ཡོངས་ཀྱི་རྒྱན་ཆ།
ཨ་ཅེ་རྒྱ་བཟའ་མི་སྡོད། ཨ་ཅེ་རྒྱ་བཟའ་ལོག་འགྲོ
ཨ་ཅེ་རྒྱ་བཟའ་ལོག་ས། རྣ་ལུང་ཡག་སར་ལོག་འགྲོ
རྣ་ལུང་བྱུ་རུ་གསུམ་བསྒྲིགས། བུ་མོ་ཡོངས་ཀྱི་རྒྱན་ཆ།
ཨ་ཅེ་རྒྱ་བཟའ་མི་སྡོད། ཨ་ཅེ་རྒྱ་བཟའ་ལོག་འགྲོ་
ཨ་ཅེ་རྒྱ་བཟའ་ལོག་ས། སྐེ་ཐག་ཡག་སར་ལོག་འགྲོ
སྐེ་ཐག་གཟི་མགུལ་གསུམ་བརྩེགས། བུ་མོ་ཡོངས་ཀྱི་རྒྱན་ཆ།
242



ཨ་ཅེ་རྒྱ་བཟའ་མི་སྡོད། ཨ་ཅེ་རྒྱ་བཟའ་ལོག་འགྲོ་
ཨ་ཅེ་རྒྱ་བཟའ་ལོག་ས། གའུ་ཡག་སར་ལོག་འགྲོ
གའུ་ལོ་སྐོར་བཅུ་གཉིས། བུ་མོ་ཡོངས་ཀྱི་རྒྱན་ཆ།
ཨ་ཅེ་རྒྱ་བཟའ་མི་སྡོད། ཨ་ཅེ་རྒྱ་བཟའ་ལོག་འགྲོ་
ཨ་ཅེ་རྒྱ་བཟའ་ལོག་ས། ཕྱུ་པ་ཡག་སར་ལོག་འགྲོ
ཕྱུ་པ་གོས་ཆེན་ཕྱུ་པ། བུ་མོ་ཡོངས་ཀྱི་རྒྱན་ཆ།།
ཨ་ཅེ་རྒྱ་བཟའ་མི་སྡོད། ཨ་ཅེ་རྒྱ་བཟའ་ལོག་འགྲོ་
ཨ་ཅེ་རྒྱ་བཟའ་ལོག་ས། སྐ་རགས་རྒྱ་ཁྲ་རྒྱན་དྲུག་
བུ་མོ་ཡོངས་ཀྱི་རྒྱན་ཆ།
ཨ་ཅེ་རྒྱ་བཟའ་མི་སྡོད། ཨ་ཅེ་རྒྱ་བཟའ་ལོག་འགྲོ
ཨ་ཅེ་རྒྱ་བཟའ་ལོག་ས། ཆབ་མ་ཡག་སར་ལོག་འགྲོ
ཆབ་མ་ཆུ་སྲིན་ཁ་སྤྲོད། བུ་མོ་ཡོངས་ཀྱི་རྒྱན་ཆ།
ཨ་ཅེ་རྒྱ་བཟའ་མི་སྡོད། ཨ་ཅེ་རྒྱ་བཟའ་ལོག་འགྲོ
ཨ་ཅེ་རྒྱ་བཟའ་ལོག་ས། ལྷམ་ཆུང་ཡག་སར་ལོག་འགྲོ
ལྷམ་ཆུང་རྡོག་པ་གསུམ་བརྩེགས། བུ་མོ་ཡོངས་ཀྱི་རྒྱན་ཆ།
ཨ་ཅེ་རྒྱ་བཟའ་མི་སྡོད། ཨ་ཅེ་རྒྱ་བཟའ་ལོག་འགྲོ
ཨ་ཅེ་རྒྱ་བཟའ་ལོག་ས། ལྷམ་སྒྲོག་ཡག་སར་ལོག་འགྲོ
ལྷམ་སྒྲོག་འཇའ་ཚོན་སྣ་ལྔ། བུ་མོ་ཡོངས་ཀྱི་རྒྱན་ཆ།།
རྡོག་བྲོ་( མགྱོགས་བྲོ་)
རི་ལ་ཡག་མོ་གསེར་རི་ཡི་འགོ་ལ། མཚོ་ལ་ཡག་མོ་གསེར་མཚོ་ཞིག་ཆགས་ཡོད།
མཚོ་ལ་ཡག་མོ་གསེར་མཚོ་ཡི་ནང་ལ། ཤིང་ལ་ཡག་མོ་གསེར་ཤིང་ཞིག་འཁྲུངས་ཡོད།
ཤིང་ལ་ཡག་མོ་གསེར་ཤིང་གི་འགོ་ལ། བྱ་ལ་ཡག་མོ་གསེར་བྱ་ཞིག་བབས་ཡོད།
243



བྱ་ལ་ཡག་མོ་གསེར་བྱ་དང་རང་གཉིས། དགའ་དགའ་སྐྱིད་སྐྱིད་རང་ཡུལ་ལ་ལོག་འགྲོ་
ལ་གཅིག་ལ་གཉིས་ལ་མོ་གསུམ། །
ལ་གཅིག་གཅིག་གཉིས་གཉིས་ལ་མོ་གསུམ། གཡང་ལ་མོ་གསུམ་གྱི་ལ་ཁ་ལ།།
རྡོ་སྨོན་ལམ་ཕོག་པའི་རྡོ་གསུམ་ཡོད། ཚེ་སྔོན་མའི་སྨོན་ལམ་ཕོག་རྟགས་རེད། །
དུས་དེ་སང་ཐབ་རྡོ་གཅིག་པ་རེད། །
ལ་གཅིག་གཅིག་གཉིས་གཉིས་ལ་མོ་གསུམ། གཡང་ལ་མོ་གསུམ་གྱི་ལ་སྐེད་ལ། །
ཤིང་སྨོན་ལམ་ཕོག་པའི་ཤིང་གསུམ་ཡོད། ཚེ་སྔོན་མའི་སྨོན་ལམ་ཕོག་རྟགས་རེད། །
དུས་དེ་སང་ཇ་ཤིང་གཅིག་པ་རེད། །
ལ་གཅིག་གཅིག་གཉིས་གཉིས་ལ་མོ་གསུམ། གཡང་ལ་མོ་གསུམ་གྱི་ལ་རྩ་ལ།
ཆུ་སྨོན་ལམ་ཕོག་པའི་ཆུ་གསུམ་ཡོད། ཚེ་སྔོན་མའི་སྨོན་ལམ་ཕོག་རྟགས་རེད།
དུས་དེ་སང་ཇ་ཆུ་གཅིག་པ་རེད། །
རྡོག་བྲོ་( མགྱོགས་བྲོ་)
གནམ་དང་ས་གཉིས་བར་ལ། མཛེས་མ་གདན་ཞིག་བཞག་ཡོད།
དཀར་པོའི་སྤྲིན་པ་མི་ཚད། བདེན་དཔངས་ཉི་ཟླ་བཞག་ཡོད།
རྟ་དང་སྒ་གཉིས་བར་ལ། མཛེས་མོ་གདན་ཞིག་བཞག་ཡོད། །
མཛེས་མོ་གདན་ཞིག་མི་ཚད། སྲ་མོ་གློ་ཞིག་བསྡམས་ཡོད།
ཁྱོད་དང་ང་གཉིས་བར་ལ། མཛེས་མོ་འབའ་ཞིག་བཞག་ཡོད། །
མཛེས་མོ་འབའ་ཞིག་མི་ཚད། བདེན་དཔངས་མནའ་ཞིག་བཞག་ཡོད།
སྔ་དྲོ་ཕྱི་དྲོ་བར་དྲོ་གསུམ། །
སྔ་དྲོ་ཕྱི་དྲོ་བར་དྲོ་གསུམ། སྔ་དྲོ་ཉི་མ་གངས་ལ་ཤར།
གངས་ལ་གསེར་ཤོག་བརྒྱན་འདྲ་འགི་
244



སྔ་དྲོ་ཕྱི་དྲོ་བར་དྲོ་གསུམ། བར་དྲོ་ཉི་མ་སྤང་ལ་ཤར།
སྤང་ལ་མེ་ཏོག་བཀྲམས་འདྲ་འགི
སྔ་དྲོ་ཕྱི་དྲོ་བར་དྲོ་གསུམ། ཕྱི་དྲོ་ཉི་མ་ཆུ་ལ་ཤར།
ཆུ་སྔོན་ཡོན་ཆབ་བཤམས་འདྲ་འགི་
འཛོམས་པའི་སྨོན་ལམ།
ཤར་གྱི་ཁྲི་གདུགས་ཉི་མ། ནུབ་ཀྱི་དཀར་གསལ་ཟླ་བ། །
ཨ་སྔོན་མཐོན་པོའི་ཟུར་ལ། འཛོམས་པའི་སྨོན་ལམ་བརྒྱབ་ཡོད།
རྒྱ་གར་ལུང་པའི་ཆུ་དང་། བལ་པོའི་ལུང་པའི་ཆུ་གཉིས།
ཡར་གྱི་གཙང་པོའི་ཟུར་ལ། འཛོམས་པའི་སྨོན་ལམ་བརྒྱབ་ཡོད།
ཟངས་དཀར་བཀྲ་ཤིས་ལུང་བརྒྱད། ལྕགས་ཐབ་རིགས་གསུམ་མགོན་པོ།
རང་ཚོའི་ཇ་ཐབ་ཟུར་ལ། འཛོམས་པའི་སྨོན་ལམ་བརྒྱབ་ཡོད།
ཤར་བཞི་ཕྱོགས་བཞི།
བྲོ་ཞི་བ་དགུང་སྔོན་དེ་དགུང་སྔོན་མཐོན་པོར་བཞུགས། ཕྱོགས་བཞི་ཉི་ཟླ་དེ་ཉི་ཟླ་སྐར་གསུམ་འཛོམས།
ཤར་བཞི་ཕྱོགས་བཞི་དེ་སྒོ་བཞི་ཁྲ་མོ་རེད། སྒོ་བཞི་ནང་ལ་དེ་གསེར་དང་གསེར་མ་བཞུགས། །
གསེར་དང་གསེར་མ་དེ་ཡིད་བཞིན་ནོར་བུ་བཞུགས། ཤར་བཞི་ཕྱོགས་བཞི་དེ་སྒོ་བཞི་ཕྲ་མོ་རེད།
སྒོ་བཞི་ནང་ལ་དེ་གསེར་དང་གསེར་མ་བཞུགས། གསེར་དང་གསེར་མ་དེ་ཀོང་པོ་བོན་རིར་བཞུགས།
ཤར་བཞི་ཕྱོགས་བཞི་དེ་སྒོ་བཞི་ཁྲ་མོ་རེད། སྒོ་བཞི་ནང་ལ་དེ་གསེར་དང་གསེར་མ་བཞུགས། །
གསེར་དང་གསེར་མ་དེ་ཁ་བ་དཀར་པོར་བཞུགས།
བྲོ་ཚིག་གཞན་ཞིག
ཨ་རོག་ལོ་ཆུང་ཚེ་རིང་།
ཨ་རོག་ལོ་ཆུང་ཚེ་རིང་། བྲོ་ཞི་བ་དགུང་སྔོན་མཐོན་པོར་ཉི་མ་གླིང་བཞིས་བསྐོར་ཡོད། མགྲོན་ཆུ་ཉི་ཟླ་
སྐར་གསུམ། ཨ་རོག་ལོ་ཆུང་ཚེ་རིང་། ཕྱོགས་བཞི་མུན་པ་གསལ་ལུགས་ཡག ཨ་རོག་ལོ་ཆུང་ཚེ་རིང་། དགའ་
245



ཡིད་གསུམ་ལྷ་ལ་མཆོད་པ་འབུལ། ཨ་རོག་ལོ་ཆུང་ཚེ་རིང་། ཀོང་པོ་རི་ལ་རྒྱན་གསུམ་ཡོད། ཨ་རོག་ལོ་ཆུང་ཚེ་
རིང་། རི་མགོར་ཁ་བ་གངས་ཀྱིས་བརྒྱན། ཨ་རོག་ལོ་ཆུང་ཚེ་རིང་། རི་སྐེད་ཙན་དན་ནགས་ཀྱིས་བརྒྱན། ཨ་
རོག་ལོ་ཆུང་ཚེ་རིང་། རི་མཐའ་སྔོན་མོ་ཆུ་ཡིས་བརྒྱན། ཨ་རོག་ལོ་ཆུང་ཚེ་རིང་། ཀོང་པོ་ཐང་ལ་རྒྱན་གསུམ་
ཡོད། ཨ་རོག་ལོ་ཆུང་ཚེ་རིང༌། ཐང་མགོ་འདོ་བ་རྟ་ཡིས་བརྒྱན། ཨ་རོག་ལོ་ཆུང་ཚེ་རིང་། ཐང་སྐེད་ཟལ་ཆུང་
འབྲི་ཡིས་བརྒྱན། ཨ་རོག་ལོ་ཆུང་ཚེ་རིང་། ཐང་རྟིང་གཡང་དཀར་ལུག་གིས་བརྒྱན། ཨ་རོག་ལོ་ཆུང་ཚེ་རིང་།
ཀོང་པོ་མཁར་ལ་རྒྱན་གསུམ་ཡོད། ཨ་རོག་ལོ་ཆུང་ཚེ་རིང་། མཁར་མགོ་ཨ་སྔོན་གནམ་གྱིས་བརྒྱན། ཨ་རོག་ལོ་
ཆུང་ཚེ་རིང་། མཁར་སྐེད་དཀར་འཛོམས་བྲག་གིས་བརྒྱན། ཨ་རོག་ལོ་ཆུང་ཚེ་རིང་། མཁར་རྩ་སྔོན་མོ་ཆུ་ཡིས་
བརྒྱན། ཨ་རོག་ལོ་ཆུང་ཚེ་རིང་། ཀོང་པོ་ཆུ་ལ་རྒྱན་གསུམ་ཡོད། ཨ་རོག་ལོ་ཆུང་ཚེ་རིང་། ཆུ་མགོ་ཨ་ལུང་
བཀུག་འདྲ་ཡོད། ཨ་རོག་ལོ་ཆུང་ཚེ་རིང་། ཆུ་སྐེད་མདའ་མོ་གཏོང་འདྲ་ཡོད། ཨ་རོག་ལོ་ཆུང་ཚེ་རིང༌། ཆུ་
མཐའ་གཞུ་མོ་བཀུག་འདྲ་ཡོད། ཨ་རོག་ལོ་ཆུང་ཚེ་རིང་། བཀྲ་ཤིས་བྲོ་ར་བདེ་མོར་བཞུགས། །
མཚོ་གསུམ།
ཕར་རྡོ་རྗེ་བྲག་ལ་གསེར་མཚོ་ཁྲ་མོ་ཆགས་ཡོད། གསེར་མཚོ་ཁྲ་མོ་ནང་ལ་གསེར་ཤིང་ཡལ་ག་ཞིག་སྐྱེས་
ཡོད། གསེར་ཤིང་ཡལ་ག་སྒང་ལ་གསེར་ཡག་སྣ་གསུམ་འཛོམས་ཡོད། གངས་སྟོད་རྒྱ་ཡི་རྒྱ་ཤོག དཀར་པོ་དུང་
དང་འདྲ་བྱུང་། སེང་ལྕམ་ཨ་དྲུང་དྲུང་དུ། མཁས་པ་གཅིག་དང་འདྲ་བྱུང་། གཡུ་རལ་སྨྱུ་གུ་ཚིགས་གསུམ། རི་
མོ་གཅིག་དང་འདྲ་བྱུང༌། ཕར་ཁ་རྡོ་རྗེ་བྲག་ལ། དངུལ་མཚོ་ཁྲ་མོ་ཆགས་ཡོད། དངུལ་མཚོ་ཕྲ་མོའི་ནང་ལ།
དངུལ་ཤིང་ཡལ་ག་སྐྱེས་ཡོད། དངུལ་ཤིང་ཡལ་ག་ནང་ལ། དངུལ་ཡག་སྣ་གསུམ་འཛོམས་ཡོད། བྲག་སྟོད་བརྒྱ་
ཡི་རྒྱ་ཤོག དཀར་པོ་དུང་དང་འདྲ་བྱུང་། ཐང་དཀར་ཨ་དྲུང་དྲུང་གི། མཁས་པ་གཅིག་དང་འདྲ་བྱུང༌།
གཤོག་སྒྲོ་སྨྱུ་གུ་ཚིགས་གསུམ། རི་མོ་གཅིག་དང་འདྲ་བྱུང་། ཕར་ཁ་རྡོ་རྗེ་བྲག་ལ་གཡུ་མཚོ་ཕྲ་མོ་ཆགས་ཡོད།
གཡུ་མཚོ་ཁྲ་མོའི་ནང་ལ། གཡུ་ཤིང་ཡལ་ག་སྐྱེས་ཡོད། གཡུ་ཤིང་ཡལ་ག་ནང་ལ། གཡུ་ཡག་སྣ་གསུམ་འཛོམས་
ཡོད། ནགས་སྟོད་རྒྱ་ཡི་རྒྱ་ཤོག དཀར་པོ་དུང་དང་འདྲ་བྱུང་། སྟག་མོ་ཨ་དྲུང་དྲུང་དུ། མཁས་པ་གཅིག་དང་
འདྲ་བྱུང༌། འཛོམས་དྲུག་སྨྱུ་གུ་ཚིགས་གསུམ། རི་མོ་གཅིག་དང་འདྲ་བྱུང་། བཀྲ་ཤིས་བྲོ་ར་བདེ་མོར་བཞུགས།
སྟར་ལ།
དགའ་བའི་ཡིད་གསུམ་ལྷ་ལ་བྲོ་ཡི་མཆོད་པ་འབུལ། མཆོད་པ་འབུལ་ཡོད།
སྟར་ལ་ལའི་ཕར་ནང་། སྟར་ལ་ལའི་ཚུར་ནང༌། ཤར་གྱི་ཤར་ལ་བྱུང་ལེ། ཤར་གྱི་ཁྲི་གདུགས་ཉི་མ།
སྟར་ལ་ལ་ལར་ཤར་བྱུང་། ཤར་རྒྱུ་ཡོད་ན་དགའ་བྱུང་། ནུབ་རྒྱུ་མེད་ན་སྐྱིད་བྱུང༌། ཤར་རྒྱུ་ནུབ་རྒྱུ་མེད་པ། ཨ་
སྔོན་རྩེ་ལ་བཞུགས་ཡོད། སྟར་ལ་ལའི་ཕར་ནང་། སྟར་ལ་ལའི་ཚུར་ནང་། ཤར་གྱི་ཤར་ལ་བྱུང་ལེ། ཤར་གྱི་ངང་
246



སེར་ཟླ་བ། སྟར་ལ་ལ་ལ་ཤར་བྱུང་། ཤར་རྒྱུ་ཡོད་ན་དགའ་བྱུང་། ནུབ་རྒྱུ་མེད་ན་སྐྱིད་བྱུང་། ཤར་རྒྱུ་ནུབ་རྒྱུ་
མེད་པ། ཨ་སྔོན་རྩེ་ལ་བཞུགས་ཡོད། སྟར་ལ་ལའི་ཕར་ནང༌། སྟར་ལ་ལའི་ཚུར་ནང་། ཤར་གྱི་ཤར་ལ་བྱུང་ལེ།
ཤར་གྱི་སྨིན་དྲུག་ཕྲ་མོ། སྟར་ལ་ལ་ལར་ཤར་བྱུང་། ཤར་རྒྱུ་ཡོད་ན་དགའ་བྱུང་། ནུབ་རྒྱུ་མེད་ན་སྐྱིད་བྱུང༌།
བཀྲ་ཤིས་བྲོ་ར་བདེ་མོར་བཞུགས།
སྐྱིད་བྲོ།
བྲོ་ཞི་བ་དགུང་སྔོན་མཐོན་པོར་བཞུགས། བྲོ་ཉི་ཟླ་སྐར་གསུམ་བཞུགས་ཡོད། ངོ་གསལ་བྱུང་མུན་པ་
གསལ་ལུགས་ཡག བྲོ་དང་པོ་ས་གཞི་གསེར་གྱི་བྲོ། བྲོ་གཉིས་པ་མ་ཎི་གཡང་གི་བྲོ། བྲོ་གསུམ་པ་རིགས་གསུམ་
མགོན་པོ་ཡིན། ས་བསོད་ནམས་གཡང་གི་ས་ཆ་ལ། ཚེ་འཛོམས་པའི་ཐོག་ནས་དགའ་དགའ། ཚེ་འཛོམས་
པའི་ཐོག་ནས་སྐྱིད་སྐྱིད། དགའ་དགའ་བའི་ཞབས་པའི་ཞབས་བྲོ་གཅིག སྐྱིད་སྐྱིད་པའི་རྡོག་པའི་རྡོག་སྒྲ་
གཉིས།
བཀྲ་ཤིས་ལུང་པའི་ཕུ་ལ།།
བྲོ་ཞི་བ་དགུང་སྔོན་མཐོན་པོར། དགུང་སྔོན་མཐོན་པོ་ཡོད་རེད། མགྲོན་ཆུང་ཉི་ཟླ་སྐར་བཟང་ཡོད།
ཉི་མ་གླིང་བཞིས་བསྐོར་སར་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག དགའ་ཡིད་གསུམ་ལྷ་ལ་
མཆོད་པ་འབུལ། བཀྲ་ཤིས་ལུང་པའི་ཕུ་ལ། དར་ཚོན་དམར་པོ་བཙུགས་ཡོད། དར་སྣ་རླུང་གིས་བསྒུལ་ནས་
ལོ་ཆུང་ཕ་ཡུལ་དྲན་བྱུང་། འགྲོ་ན་སླེབས་ས་མ་རེད། ལྟ་ན་རིག་ས་མ་རེད། རི་བོར་རི་ཡིས་གཡོག་བྱུང་།
འབོད་ན་ཚོར་ས་མ་རེད། ཆུ་བོ་སྐད་སྒྲ་ཆེ་བྱུང་། བཀྲ་ཤིས་ལུང་པའི་ཕུ་ལ། དར་མ་མང་པོ་བཙུགས་ཡོད།
དར་སྣ་རླུང་གིས་བསྒུལ་ན། ལོ་ཆུང་ཕ་ཡུལ་དྲན་བྱུང་། འགྲོ་ན་སླེབས་ས་མ་རེད། ཨ་ཐང་རི་ཐག་རིང་སོང་།
ལྟ་ན་རིག་ས་མ་རེད། འབོད་ན་གོ་ས་མ་རེད། རི་བོར་རི་ཡིས་གཡོག་བྱུང་། བཀྲ་ཤིས་པའི་བྲོ་ར་བདེ་མོར་
བཞུགས། །
རྟེའུ་ཆུང་ངེད་གཉིས་རྩྭ་ཟར་འགྲོ་
བྲོ་ཞི་བ་དགུང་སྔོན་མཐོན་པོར། དགུང་སྔོན་མཐོན་པོ་ཡོད་རེད། ཡ་ལ་སེ། ཡ་ལ་སེ། མགྲོན་ཆུང་ཉི་
ཟླ་སྐར་གསུམ་འཛོམས་ཡོད། ཡ་ལ་སེ། ཉི་མ་གླིང་བཞིས་བསྐོར་ས་ཡེ། ཡ་ལ་སེ་ཕྱོགས་མུན་པ་གསལ་ལུགས་
ཡག ཡ་ལ་སེ། དགའ་ཡིད་གསུམ་ལྷ་ལ་མཆོད་པ་འབུལ། བྱང་ཡར་ཐང་མར་ཐང་བར་ཐང་གསུམ། ཡ་ལ་སེ།
རྟ་འདོ་བ་བརྒྱ་དང་རྟེའུ་ཆུང་བརྒྱ། ཡ་ལ་སེ། རྟེའུ་ཆུང་ངེད་གཉིས་རྩྭ་ཟར་འགྲོ། ཡ་ལ་སེ། རྩྭ་ཟ་གིན་ཟ་གིན་
ཟ་ར་བདེ་མོ་ཡོད། ཡ་ལ་སེ། རྩྭ་དབྱར་རྩྭ་མར་ཁུ་འཁྱིལ་འདྲ་ཡོད། ཐང་བར་ཐང་ནི་ང་ལ་འབྲི་ཡིས་ཁེངས། ཡ་
247



ལ་སེ། འབྲི་ཟལ་ཆུང་བརྒྱ་དང་བེའུ་ཆུང་བརྒྱ། བེའུ་ཆུང་ངེད་གཉིས་རྩྭ་ཟར་འགྲོ། ཡ་ལ་སེ། ཐང་ཡར་ཐང་མ་
ཐང་བར་ཐང་གསུམ། ཡ་ལ་སེ། ཐང་མར་ཐང་ནང་ལ་ལུག་གིས་ཁེངས། ཡ་ལ་སེ། ལུག་མ་བརྒྱ་དང་ལུ་གུ་
བརྒྱ། ཡ་ལ་སེ། ལུ་གུ་ངེད་གཉིས་རྩྭ་ཟར་འགྲོ། ཡ་ལ་སེ། རྩྭ་ཟ་གིན་ཟ་གིན་ཟ་ར་བདེ་མོ་ཡོད། ཡ་ལ་སེ། རྩྭ་
དབྱར་རྩྭ་མར་ཁུ་འཁྱིལ་འདྲ་ཡོད། ཡ་ལ་སེ། བཀྲ་ཤིས་བྲོ་ར་བདེ་མོར་བཞུགས།
ཨ་མ་ལགས་སོ་ལགས་སོ།
བྲོ་ཞི་བ་དགུང་སྔོན་ཨ་མ་ལགས་སོ། ལགས་སོ། མགྲོན་ཆུང་ཉི་ཟླ་སྐར་གསུམ་འཛོམས་ཡོད། ཨ་མ་
ལགས་སོ། ལགས་སོ། ཉི་མ་གླིང་བཞིར་བསྐོར་བ་བསྐོར་སར་འཛོམས་ཡོད། ཨ་མ་ལགས་སོ། ལགས་སོ།
ཕྱོགས་བཞི་མུན་པ་གསལ་ལུགས་ཡག མུན་པ་ལ་གསལ་ལུགས་ཨ་མ་ལགས་སོ། ལགས་སོ། དགའ་ཡིད་
གསུམ་ལྷ་ལ་མཆོད་པ་འབུལ། མཆོད་པ་ལ་འབུལ་ཡོད། ཡང་གསུམ་ལྷ་ལ་ཨ་མ་ལགས་སོ། ལགས་སོ། རྒྱ་ཤོད་
ལྕང་མ་མེ་ཏོག ལྕང་མ་མེ་ཏོག་བཙུགས་ཡོད། རྒྱ་ཤོད་ལ་ལྕང་མ་ལ་བཙུགས་ཡོད། ཨ་མ་ལགས་སོ། ལགས་སོ།
རྒྱ་ཤོད་ལ་ལྕང་མ་ལ་བཙུགས་ཡོད། ལྕང་ལོ་ལ་ས་ལ་འཁྱིལ་ཡོད། ལྕང་ལོ་ལ་ས་ལ་འཁྱིལ་ཡོད། ཨ་མ་ལགས་སོ།
ལགས་སོ། ལྕང་ལོ་ལ་ས་ལ་འཁྱིལ་ཡོད། ལྕང་ཤིང་བསྟན་པ་ལ་དར་ཡོད། ལྕང་ཤིང་ལ་བསྟན་པ་དར་ཡོད། ཨ་
མ་ལགས་སོ། ལགས་སོ། ལྕང་ཤིང་ལ་བསྟན་པ་དར་ཡོད། ལྕང་རྩེ་དགུང་དང་མཉམ་ཡོད། ཨ་མ་ལགས་སོ།
ལགས་སོ། །
ཀོང་པོར་ཁམ་བུ་མི་བཙུགས་ཁམ་བུ་བཙུགས་ཡོད། །
ཀོང་པོ་ཁམ་བུ་བཙུགས་ཐལ། ཨ་མ་ལགས། སོ་ལགས་སོ། ཁམ་བུའི་མེ་ཏོག་ས་ལ་འཁྱིལ་ཡོད། ཁམ་
ལོ་ས་ལ་འཁྱིལ་ཐལ། ཨ་མ་ལགས་སོ། ལགས་སོ། ཁམ་ལོ་ལ་ས་ལ་འཁྱིལ་ཡོད། ཁམ་ཤིང་ལ་བསྟན་པ་དར་
ཡོད། ཁམ་ཤིང་ལ་བསྟན་པ་དར་ཐལ། ཨ་མ་ལགས་སོ། ལགས་སོ། ཁམ་ཤིང་ལ་བསྟན་པ་དར་ཡོད། ཤིང་རྩེ་
ལ་དགུང་དང་མཉམ་ཡོད། ཨ་མ་ལགས། ལགས་སོ། །
རང་ཡུལ་སྟར་ཀ་མི་བཙུགས་རང་ཡུལ་ལ་སྟར་ཀ་བཙུགས་ཡོད། རང་ཡུལ་ལ་སྟར་ཀ་བཙུགས་ཐལ། ཨ་
མ་ལགས་སོ། ལགས་སོ། རང་ཡུལ་ལ་སྟར་ཀ་བཙུགས་ཡོད། སྟར་ཤིང་ལ་ས་ལ་འཁྱིལ་ཡོད། སྟར་ལོ་ས་ལ་
འཁྱིལ་ཐལ། ཨ་མ་ལགས་སོ། ལགས་སོ། སྟར་ལོ་ས་ལ་འཁྱིལ་ཐལ། སྟར་ཤིང་ལ་བསྟན་པ་དར་ཡོད། ཨ་མ་
ལགས་སོ། ལགས་སོ། སྟར་རྩེ་ལ་དགུང་དང་མཉམ་ཡོད། སྟར་རྩེ་དགུང་དང་མཉམ་ཡོད། ཨ་མ་ལགས་སོ།
ལགས་སོ། བཀྲ་ཤིས་བྲོ་ར་བདེ་མོར་བཞུགས།
བཀྲ་ཤིས་ལུང་པའི་ཕུ་ལ་མཆོད་རྟེན་བཞེངས་ཡོད།
བྲོ་ཞི་བ་དགུང་སྔོན་མཐོན་པོར་བཞུགས་པ་ཨེ་ཤེས་ལོ་ཆུང་། མགྲོན་ཆུང་ཉི་ཟླ་སྐར་གསུམ་བྲོ་ལ་ཕེབས་
248



ཡོད་ཨེ་ཤེས་ལོ་ཆུང་། །
ཉི་མ་གླིང་བཞིས་བསྐོར་སར་ཕེབས་ཡོད་ཨེ་ཤེས་ལོ་ཆུང་། ཕྱོགས་བཞི་མུན་པ་གསལ་ལུགས་ཨེ་ཤེས་ལོ་
དགའ་བའི་ཡིད་གསུམ་ལྷ་ལ་མཆོད་པ་འབུལ་པ་ཨེ་ཤེས་ལོ་ཆུང་། བཀྲ་ཤིས་ལུང་པའི་ཕུ་ལ་མཆོད་རྟེན་
བཞེངས་ཡོད་ཨེ་ཤེས་ལོ་ཆུང་།
གསེར་གྱི་མཆོད་རྟེན་ནང་ལ་གསེར་གྱི་བུམ་པ་བཞག་ཡོད་ཨེ་ཤེས་ལོ་ཆུང་། གསེར་གྱི་བུམ་པའི་ནང་ལ་
ནང་རྟེན་བཞག་ཡོད་ཨེ་ཤེས་ལོ་ཆུང་། །
འཇམ་པོ་དར་དང་གོས་ཆེན་ནང་རྟེན་བཞག་ཡོད་ཨེ་ཤེས་ལོ་ཆུང་། འཇམ་པའི་དར་གྱི་བུམ་པའི་ན་
བཟའ་གསོལ་ཡོད་ཨེ་ཤེས་ལོ་ཆུང༌། ་
འཇམ་པའི་གོས་ཆེན་དེ་བུམ་པའི་ཁ་རྒྱན་རེད་ཨེ་ཤེས་ལོ་ཆུང་། བཀྲ་ཤིས་ལུང་པའི་ཕུ་ལ་དངུལ་གྱི་མཆོད་
རྟེན་བཞེངས་ཡོད་ཨེ་ཤེས་ལོ་ཆུང༌། །
དངུལ་གྱི་མཆོད་རྟེན་ནང་ལ་དངུལ་བུམ་བཞག་ཡོད་ཨེ་ཤེས་ལོ་ཆུང་། མཛེས་པའི་སྟོང་སྐུད་དམར་པོ་
བུམ་པའི་ནང་རྟེན་བཞག་ཡོད་ཨེ་ཤེས་ལོ་ཆུང་། མཛེས་པའི་སྟོང་སྐུད་དམར་པོ་བུམ་པའི་ཁ་རྒྱན་བཞག་ཡོད་ཨེ་
ཤེས་ལོ་ཆུང་། བཀྲ་ཤིས་ལུང་པའི་འདབས་ལ་མཆོད་རྟེན་བཞག་ཡོད་ཨེ་ཤེས་ལོ་ཆུང་། གཡུ་ཡི་མཆོད་རྟེན་ནང་
ལ་བཞག་ཡོད་ཨེ་ཤེས་ལོ་ཆུང་། གཡུ་ཡི་བུམ་པའི་ནང་ལ་ནང་རྟེན་བཞག་ཡོད་ཨེ་ཤེས་ལོ་ཆུང་། མཛེས་པོ་གཡུ་
དང་བྱུ་རུ་ནང་རྟེན་བཞག་ཡོད་ཨེ་ཤེས་ལོ་ཆུང་། མཛེས་པའི་སྤུས་ཤེལ་བུམ་པའི་ཁ་རྒྱན་བཞག་ཡོད་ཨེ་ཤེས་ལོ་
ཆུང་། བཀྲ་ཤིས་པའི་བྲོ་ར་ཡང་ཡང་བདེ་མོར་བཞུགས། བྲོ་ར་ཡེ་ཤེས་འོད་གསལ་ནམ་ཡང་བདེ་མོར་བཞུགས།
དགའ་ད་ནང་།
བྲོ་ཞི་བ་དགུང་སྔོན་མཐོན་པོར་བཞུགས་སེ། མགྲོན་ཆུ་ཉི་ཟླ་སྐར་གསུམ་ཡང་ཡང་འཛོམས། དགའ་ད་
ནང་བྲོ་ཁ་གང་ལ་དགའ། དགའ་ད་ནང་བྲོ་ཁ་ཤར་ལ་དགའ། ཤར་རྡོ་རྗེ་སེམས་དཔའ་བྲོ་ལ་ཕེབས། བྲོ་ལ་
ཕེབས་ཤིང་བྲོ་ཞིག་འཆམ། དགའ་ད་ནང་བྲོ་ཁ་གང་ལ་དགའ། དགའ་ད་ནང་བྲོ་ཁ་ལྷོ་ལ་དགའ། ལྷོ་རིན་ཆེན་
འབྱུང་གནས་བྲོ་ལ་ཕེབས། བྲོ་ལ་ཕེབས་ཤིང་བྲོ་ཞིག་འཆམ། དགའ་ད་ནང་བྲོ་ཁ་གང་ལ་དགའ། དགའ་ད་
ནང་བྲོ་ཁ་ནུབ་ལ་དགའ། ནུབ་སྣང་བ་མཐའ་ཡས་བྲོ་ལ་ཕེབས། བྲོ་ལ་ཕེབས་ཤིང་བྲོ་ཞིག་འཆམ། དགའ་ད་
ནང་བྲོ་ཁ་གང་ལ་དགའ། དགའ་ད་ནང་བྲོ་ཁ་བྱང་ལ་དགའ། བྱང་དོན་ཡོད་གྲུབ་པ་བྲོ་ལ་ཕེབས། བྲོ་ལ་ཕེབས་
ཤིང་བྲོ་ཞིག་འཆམ། དགའ་ད་ནང་བྲོ་ཁ་གང་ལ་དགའ། དགའ་ད་ནང་བྲོ་ཁ་བྲོ་ལ་དགའ། བྲོ་ལ་དགའ་ཞིང་བྲོ་
ལ་ཕེབས། བཀྲ་ཤིས་བྲོ་ར་བདེ་མོར་བཞུགས།
249



འཛོམས་བྲོ།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པར་གསལ་ལུགས་ཡག
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
དོ་ནུབ་རང་ཚོ་མི་འཛོམས་དོ་ནུབ་རང་ཚོ་འཛོམས་ཡོད། གོང་བླ་མ་གཅིག་གི་ཆོས་ར་རེད།
གོང་དཔོན་པོ་གཅིག་གི་ཁྲིམས་ར་རེད། ཕ་ཨ་ཁུ་གཅིག་གི་གཏམ་ར་རེད། །
མ་ཨ་སྲུ་གཅིག་གི་བྲོ་ར་རེད། ཆོས་ར་ཡར་དང་མཛེས་བྱུང་ཆོས་ར་མར་དང་མཛེས་བྱུང་།
ཆོས་ཀྱི་རྟེན་འབྲེལ་བཞག་བྱུང༌། དཔོན་ལུགས་ཡར་དང་མཛེས་བྱུང་དཔོན་ལུགས་མར་དང་མཛེས་བྱུང༌།
ཁྲིམས་ཀྱི་རྟེན་འབྲེལ་བཞག་བྱུང་། གཏམ་ར་ཡར་དང་མཛེས་བྱུང་གཏམ་ར་མར་དང་མཛེས་བྱུང་།
གཏམ་གྱི་རྟེན་འབྲེལ་བཞག་བྱུང་། བྲོ་ར་ཡར་དང་མཛེས་བྱུང་བྲོ་ར་མར་དང་མཛེས་བྱུང་།
མ་སྲུ་དུས་གསུམ་སངས་རྒྱས་བྲོའི་རྟེན་འབྲེལ་འགྲིག་བྱུང་།
གངས་སྟོད། །
ང་ཡར་སོང་གངས་སྟོད་ཟུར་ལ་སོང་། གངས་ཤ་ཕོ་རྭ་དར་དྲུག་སེ་ཧྲིག
ཡུ་མོ་ཐིག་ལེ་དྲུག་སེ་ཧྲིག ཤ་ཚ་ལེ་ཤ་བ་ཤ་ཕྲུག་རེད། །
ཤ་ཕྲུག་འཕག་རྩལ་ཧྲུག་སེ་ཧྲིག ང་ཅི་ཡིན་མི་ཤེས་སེམས་པ་ཤོར།
ཕར་ལྟོས་དང་ལྟད་མོ་ཨེ་འདྲ་འགི ང་ཡར་སོང་གངས་སྟོད་ཟུར་ལ་སོང་།
ལྟད་མོ་མི་འདྲ་ལྟད་མོ་འགི རྒོ་བ་རྡོ་རྩལ་དྲུག་སེ་ཧྲིག །
ལུག་ཡར་འདྲེས་མར་འདྲེས་རྒོ་བ་འདྲེས། ལུག་ཕྲུག་རྡོ་རྩལ་ཧྲུག་སེ་ཧྲུག
རྟ་ཡར་འདྲེས་མར་འདྲེས་རྐྱང་དང་འདྲེས། རྟེའུ་ཆུང་རྐྱང་རྩལ་དྲུག་སེ་ཧྲུག
ཕར་ལྟོས་དང་ལྟད་མོ་ཨེ་འདྲ་འགི ལྟད་མོ་ཡར་དང་མཛེས་བྱུང་ལྟད་མོ་མར་དང་མཛེས་བྱུང་།
ལྟད་མོ་ཡག་བྱུང་མཛེས་བྱུང་བྲོའི་རྟེན་འབྲེལ་བཞག་ཡོད།
བྱབྲོ།
ང་བྲོ་གཅིག་མི་འཆམ་བྲོ་ཅིག་འཆམ། བྱ་གཅིག་མི་འཆམ་བྱ་གཅིག་འཆམ།
བྱ་གཡོན་བསྐོར་མ་ཡིན་དྲང་བསྐོར་ཡིན། དང་པོ་བྱ་གཅིག་བྱུང་ལེ་རེད།
བྱ་ཆེན་ཐང་དཀར་རྒོད་པོ་རེད། སྒྲོ་ཚོན་གསེར་གྱི་སྒྲོ་ཚོན་རེད། །
བབས་ས་བྲག་དཀར་གཅིག་པ་རེད། དྲིན་ཆེན་བྱ་གཅིག་བྱུང་ལེ་དེ།
250



བྱ་ཆེན་ངང་པ་སེར་པོ་རེད། བབས་ས་མཚོ་མོ་སྟེང་ལ་རེད།
ངང་པ་ངང་ཕྲུག་ཁྲིད་བཞིན་འགྲོ མཚོ་མོར་གཡོན་བསྐོར་རྒྱག་བཞིན་འགྲོ་
བྱིའུ་ཕྲུག་བརྒྱ་ཡི་ཨ་མ་རེད། དྲིན་ཆེན་བྱ་གཅིག་བྱུང་ལེ་དེ། །
བྱ་ཆེན་ཁུ་བྱུག་སྔོ་མོ་རེད། བབས་ས་ལྷ་ཤིང་སྟེང་ལ་རེད། །
གསུང་སྐད་མཛེས་ལེ་ཁུ་བྱུག་ཁྱོད། འཛམ་གླིང་དབྱར་དགུན་འབྱེད་མཁན་རེད།
ཤ་ཚ་ལེ་ཁུ་བྱུག་སྔོ་མོ་ཁྱོད།
ཆུ་བྲོ།
ང་ཆུ་གཅིག་མི་འཆམ་ཆུ་གཅིག་འཆམ། ཆུ་བོ་ཆུ་ཆེན་བརྒྱ་ཡི་ཕ་མ་དེ།།
ཆུ་བོ་ཡར་ཆབ་གཙང་པོ་རེད། ཆུ་མར་ལ་བབས་པའི་ཆུ་གསུམ་ཡོད། །
ང་ཆུ་གཅིག་མི་འཆམ་ཆུ་གཅིག་འཆམ། གླང་ཆེན་ཁ་འབབ་ཆུ་གཅིག་འཆམ། །
ཆུ་ཆེན་བརྒྱ་ཡི་གོང་བ་རེད། ཆུ་ཆུང་སྟོང་གི་ཕ་མ་རེད། །
ང་ཆུ་གཅིག་མི་འཆམ་ཆུ་གཅིག་འཆམ། ཆུ་ཆེན་རྒྱལ་མོ་རྔུལ་ཆུ་འཆམ།
ཆུ་ཆེན་བརྒྱ་ཡི་གོང་བ་རེད། ཆུ་ཆུང་སྟོང་གི་ཕ་མ་རེད། །
ཕར་ལྟོས་དང་ལྟད་མོ་ཨེ་འདྲ་འགི ཆུ་ལ་མར་ལ་བབས་པའི་ཆུ་གསུམ་རེད།
ང་ཕར་སོང་རྫ་སྟོད་ཟུར་ལ་སོང་། རྫ་འབྲོམ་སྟོང་ཟེར་ལེ་མང་པོ་འགི
འབྲོམ་ཆུང་རྭ་དར་ཧྲུག་སེ་ཧྲིག ཤ་ཚ་ལེ་འབྲོམ་ཆུང་སྔོ་མོ་རེད།
ང་ཕར་སོང་ནགས་སྟོད་ཟུར་ལ་སོང་། ནགས་སྟག་མོ་ཐིག་ལེ་དྲུག་སེ་ཧྲིག
སྙིང་རྗེ་ལེ་སྟག་མོ་མའུ་རེད། །
ཤིང་བྲོ།
ང་ཤིང་གཅིག་མི་འཆམ་ཤིང་གཅིག་འཆམ། འབྲས་བུ་མར་དཀར་རང་བྱོན་རེད།
ཤིང་ཆེན་སྟར་ཀ་ཕུང་པོ་རེད། ཤིང་ཆེན་བརྒྱ་ཡི་གོང་བ་རེད། །
ཤིང་ཆུང་སྟོང་གི་བུ་སྲིང་རེད། ང་ཤིང་གཅིག་མི་འཆམ་ཤིང་གཅིག་འཆམ།
རྒྱ་ཤོད་རྒུན་རག་ཕུང་པོ་རེད། འབྲས་བུ་ཆང་གི་བདུད་རྩི་རེད། །
བདུད་རྩི་ནང་གི་བདུད་རྩི་རེད། བདུད་རྩི་ཆང་གི་རང་བྱོན་རེད།
251



ངོ་གསལ་ཟླ་བ།
ང་བྲོ་གཅིག་མི་འཆམ་བྲོ་གཅིག་འཆམ། ངོ་གསལ་ཟླ་བ་བྲོ་གཅིག་འཆམ།།
ལ་ཕར་ནང་ཚུར་ལ་མི་གཅིག་བྱུང༌། མི་མ་རེད་ཁྲི་གདུགས་ཉི་མ་རེད། །
འཛམ་གླིང་མུན་པ་གསལ་མཁན་རེད། བློ་གསལ་འཛོམས་གཞི་གཉིས་ཀ་རེད།
ཁྱོད་ལ་མོ་མ་རྒྱག་བཞུགས་རོགས་གནང་། འཛམ་བུ་གླིང་གི་ཉི་མ་རེད། །
ལ་ཕར་ནང་ཚུར་ལ་མི་གཅིག་བྱུང་། མི་མ་རེད་ངོ་གསལ་ཟླ་བ་རེད།
འཛམ་གླིང་མུན་པ་གསལ་མཁན་རེད། ཁྱོད་ལ་མོ་མ་རྒྱག་བཞུགས་རོགས་གནང་།
འཛམ་བུ་གླིང་གི་ཟླ་བ་རེད། ལ་ཕར་ནང་ཚུར་ལ་མི་གཅིག་བྱུང༌། །
མི་མ་རེད་སྨིན་དྲུག་ཁྲ་མོ་རེད། གནམ་ཨ་སྔོན་སྐར་མ་བརྒྱ་སྟོང་རེད།
ཤར་སྨིན་དྲུག་འདྲ་ལེ་མ་ཡོད་ཅིང་། ངོ་ཤེས་ལེ་སྨིན་དྲུག་ཁྲ་མོ་རེད།
ཁྱོད་ལ་མོ་མ་རྒྱག་བཞུགས་རོགས་གནང༌། །
བཀྲ་ཤིས་ལྷུན་པོ། །
གཙང་རི་གཙང་ལ་བྱུང་ལེ་དེ། གཙང་སྟོད་བཀྲ་ཤིས་ལྷུན་པོ་རེད། །
གཙང་སྟོད་བཀྲ་ཤིས་ལྷུན་པོ་དེ། གསེར་སྒ་གའུ་ཁ་སྤྲོད་རེད། །
ཁྱོད་མཛེས་ལེ་གསེར་གྱི་གའུ་རེད། ནང་ཡག་ལེ་སྒྲོལ་མ་རང་བྱོན་རེད།
གཙང་རི་གཙང་ལ་བྱུང་ལེ་དེ། གཙང་སྟོད་བཀྲ་ཤིས་ལྷུན་པོ་རེད།
གཙང་སྟོད་བཀྲ་ཤིས་ལྷུན་པོ་དེ། གཡུ་སྒ་གའུ་ཁ་སྤྲོད་རེད།
ཁྱོད་མཛེས་ལེ་གཡུ་ཡི་གའུ་རེད། ནང་ཡག་ལེ་སྒྲོལ་མ་རང་བྱོན་རེད།
གཙང་རི་གཙང་ལ་བྱུང་ལེ་དེ། གཙང་སྟོད་བཀྲ་ཤིས་ལྷུན་པོ་རེད།
གཙང་སྟོད་བཀྲ་ཤིས་ལྷུན་པོ་དེ། དངུལ་སྒ་གའུ་ཁ་སྤྲད་རེད།
ཁྱོད་མཛེས་ལེ་དངུལ་གྱི་གའུ་རེད། ནང་མཛེས་ལེ་ཐམས་ཅད་མཁྱེན་པ་རེད།
ས་བདེ་གསུམ་སྟེང་།
ས་ལ་བདེ་ལུང་བདེ་ལུང་པ་བདེ། ས་བདེ་གསུམ་སྟེང་ལ་གུར་གཅིག་ཕུབ།
གུར་ནང་ལ་སུ་བཞུགས་སུ་མང་བཞུགས། གུར་ནང་ལ་རང་ཚོ་ཕ་ཁུ་བཞུགས།
ཕ་ཁུ་གཏམ་ར་དྲུག་སེ་ཧྲིག གཏམ་བཟང་ངན་དབྱེ་བ་འབྱེད་མཁན་ཡིན།
ས་ལ་བདེ་ལུང་བདེ་ལུང་པ་བདེ། ས་བདེ་གསུམ་སྟེང་ལ་གུར་གཅིག་ཕུབ།
252



གུར་ནང་ལ་སུ་བཞུགས་སུ་མང་བཞུགས། གུར་ནང་ལ་རང་ཚོ་མ་སྲུ་བཞུགས།
མ་སུ་དུས་གསུམ་སངས་རྒྱས་དེ། བྲོ་ཡི་མཆོད་པ་འབུལ་རོགས་ཞུ།
ས་ལ་བདེ་ལུང་བདེ་ལུང་པ་བདེ། ས་བདེ་གསུམ་སྟེང་ལ་རྟ་ཅིག་རྒྱུགས། །
རྟ་བང་ཁ་སུ་བཟང་ལྟ་མི་རེད། འགྲོས་རྐང་པ་ས་ལ་འཁྱིལ་བཞིན་འགྲོ།
ཕར་ལྟོས་དང་ལྟད་མོ་ཨེ་འདྲ་འགི ས་ལ་བདེ་ལུང་བདེ་ལུང་པ་བདེ།
ས་བདེ་གསུམ་སྟེང་ལ་བྲོ་གཅིག་འཆམ། ང་བྲོ་གཅིག་མི་འཆམ་བྲོ་གཅིག་འཆམ།
སྨན་བུ་མོ་གསེར་ཤོག་དངུལ་ཤོག་རེད། གསེར་གྱི་རྒྱན་ཆ་མཛེས་དང་གཅིག །
དྲིན་ཆེན་པོ་ཕ་མ་བཀའ་དྲིན་རེད། ས་སྐྱིད་པོ་རང་ཡུལ་ལུང་པ་རེད། །
རྒྱན་ཨ་ལ་མཛེས་ལེ་མེ་ཏོག་འདྲ། སེམས་སྐྱིད་པོ་ཕ་མ་བཀའ་དྲིན་རེད། །
ཕ་མ་དྲིན་ལན་མ་བརྗེད་དགོས། རླབས་ཆེན་པོ་རླབས་ཆེན་མི་སྣ་རེད། །
རྒྱ་ཆེན་པོ་རྒྱལ་ཁམས་འགྲིམས་རེད། ལོ་ཆེ་ཆུང་བརྒྱ་ཡི་ཕ་མ་རེད། །
ང་ཕ་མ་དྲིན་ལན་བརྗེད་ས་མེད། ང་བྲོ་གཅིག་མི་འཆམ་བྲོ་གཅིག་འཆམ།
ས་རང་ཡུལ་ལུང་པ་བློ་གཅིག་འཆམ། ས་སྐྱིད་པོ་གཅིག་དང་སྐྱིད་པོ་གཉིས།
རྩི་ཤིང་མེ་ཏོག་ས་ལ་འཁྱིལ་བཞིན་འགྲོ མེ་ཏོག་སེར་ཆེན་མེ་ཏོག་དེ། །
གསེར་གྱི་མེ་ཏོག་འདྲ་ལེ་རེད། མེ་ཏོག་ལོ་བཟང་སྐྱུར་ལོ་དེ། །
དངུལ་དཀར་དྲིལ་ཆུང་འདྲ་འདྲ་རེད། མེ་ཏོག་གཡུ་ལོ་སྤང་རྒྱན་དེ།
མེ་ཏོག་བརྒྱ་ཡི་སྐྱེལ་མཁན་རེད། མེ་ཏོག་བེའུ་ཆུང་མེ་ཏོག་དེ།
མེ་ཏོག་བརྒྱ་ཡི་བསུ་མཁན་རེད།
ཡ་ཡེ།
ཡ་ཡེ། ང་ཡར་སོང་གངས་སྟོད་ཟུར་ལ་སོང་། ཡ་ཡེ། གངས་སེང་ཆེན་ང་གཉིས་འཛོམས་ན་བསམ་བྱུང་།
ཡ་ཡེ། བྲིས་པའི་ཡི་གེ་མི་དགོས་ལེ། ཡ་ཡེ། སེམས་གསལ་མོ་ཡི་གེ་བྲིས་འདྲ་རེད། །
ཡ་ཡེ། དེ་འདྲ་ལེ་སེང་ཆེན་མི་འདུག་ཟེར། ཡ་ཡེ། ང་ཕར་སོང་བལ་པོ་ཡུལ་ལ་སོང་། ༡
ཡ་ཡེ། བལ་པོ་བུ་མོ་བལ་བཟའ་མཚོ། ཡ་ཡེ། ལུས་མཛེས་ལེ་སྟོང་སྐུད་མདུད་པ་འདྲ། །
ཡ་ཡེ། མགོ་དབུ་སྐྲ་མཛེས་ལེ་རྩི་ཤིང་འདྲ། ཡ་ཡེ། ཕོ་ང་རང་རང་མགོ་མཐོ་དང་གཅིག
ཡ་ཡེ། རྟ་འདོ་བ་སྲབ་མགོ་མཐོ་དང་གཉིས། ཡ་ཡེ། ཁལ་བང་ཆུང་བརྩེགས་མགོ་མཐོ་དང་གསུམ།
ཡ་ཡེ། ཞིང་ཆུ་མ་སྡང་མགོ་མཐོ་དང་བཞི། ཡ་ཡེ། ང་ཕར་སོང་གླིང་གི་ཡུལ་ལ་སོང༌། །
ཡ་ཡེ། གླིང་གི་བུ་མོ་བལ་བཟའ་མཚོ། ཡ་ཡེ། བཀྲ་ལུས་གཤིས་ལུགས་གཉིས་ཀ་བཟང་།།
253



ཡ་ཡེ། བྲོ་པི་ཝང་ས་ལ་འཁྱིལ་བཞིན་འོངས། ཡ་ཡེ། སྐད་མཛེས་ལེ་ཁུ་བྱུག་གསུང་སྐད་རེད། །
ཡ་ཡེ། བློ་བདེ་ལེ་རྒྱ་གྲོང་རྒྱན་གཅིག་རེད། ཡ་ཡེ། ང་མར་སོང་ས་རོང་ས་སྐྱ་སོང༌། །
ཡ་ཡེ། ས་རོང་བུ་མོ་བལ་བཟའ་མཚོ། ཡ་ཡེ། སྐད་མཛེས་ལེ་ཁུ་བྱུག་གསུང་སྐད་རེད། །
ཡ་ཡེ། བྲོ་པི་ཝང་ས་ལ་འཁྱིལ་བཞིན་འོངས། ཡ་ཡེ། བྲོ་མཛེས་ལེ་རྒྱ་གྲོང་རྒྱན་གཅིག་རེད།
ཡཡེ། བློ་བདེ་ལེ་མི་བརྒྱ་ལྟད་མོ་ལྟད། ཡ་ཡེ། ལྟད་མོ་མར་དང་མཛེས་བྱུང་ལྟད་མོ་ཡར་དང་མཛེས་བྱུང་།
དད་པ་ཅན་གྱིས་ཕྱག་རྒྱ་དྲུག་སེ་ཧྲིག ཡ་ཡེ། མ་ཎི་ཅན་གྱིས་སྐོར་བ་ཧྲིལ་ལི་ལི།
ཡ་ཡེ། བློ་བདེ་ལེ་རྒྱ་གྲོང་རྒྱན་གཅིག་རེད། ཡ་ཡེ། གསུང་མཛེས་ལེ་བལ་བཟའ་བུ་མོ་རེད། །
ཡ་ཡེ། རྒྱ་གྲོང་ལྟད་མོ་ལྟ་ས་རེད། ཡ་ཡེ། བྲོ་པི་ཝང་གཉིས་ཀྱི་ཕ་མ་རེད།
ཡ་ཡེ། སྐད་སྙན་པོ་ལ་ཁའི་ལུག་རྫི་རེད། ཡ་ཡེ། ང་བདེ་མོ་ས་རོང་ར་རྫི་རེད། །
ཡ་ཡེ། སྐད་མཛེས་ལེ་ཁུ་བྱུག་གསུང་སྐད་རེད། ཡ་ཡེ། སྐད་སྙན་པོ་ཡོད་ན་དགའ་བ་ལ།
ཡ་ཡེ། སྐད་སྙན་པོ་ཡོད་ན་སྐྱིད་བ་ལ། །
ང་མདང་སུམ་རྨི་ལམ་བཟང་།
ང་མདང་སུམ་མར་ཞག་རྨི་ལམ་ལ། རྨི་ལམ་མི་སྡུག་རྨི་ལམ་བཟང་།
གསེར་གྱི་རི་ལ་འགྲོ་བ་རྨིས། གསེར་གྱི་མེ་ཏོག་ཐུར་བ་རྨིས།
མེ་ཏོག་ལྷ་ལ་འབུལ་བ་རྨིས། ང་མདང་སུམ་མར་ཞག་རྨི་ལམ་ལ།
རྨི་ལམ་མི་སྡུག་རྨི་ལམ་བཟང་། གཡུ་ཡི་རི་ལ་འགྲོ་བ་རྨིས། །
གཡུ་ཡི་མེ་ཏོག་ཐུར་བ་རྨིས། མེ་ཏོག་ལྷ་ལ་འབུལ་བ་རྨིས།
ང་མདང་སུམ་མར་ཞག་རྨི་ལམ་ལ། རྨི་ལམ་མི་སྡུག་རྨི་ལམ་བཟང་།
དུང་གི་རི་ལ་འགྲོ་བ་རྨིས། དུང་གི་མེ་ཏོག་ཐུར་བ་རྨི། །
མེ་ཏོག་ཕ་མ་འབུལ་བ་རྨིས། ཕ་མའི་དྲིན་ལན་མ་བརྗེད་དགོས།
དགའ་ཆབ་མདོ།
དགའ་ཆབ་མདོ་ས་དེ་ནོར་བུ་ས་ཆ་རེད། ནོར་བུ་ས་ལ་ཆོས་ར་རྒྱག
ཆོས་ལུགས་བསྟན་པ་དར་ས་རེད། གོང་བླ་མའི་སྐུ་ཚེ་རིང་བར་ཤོག
དགའ་ཆབ་མདོ་ས་དེ་ནོར་བུ་ས་ཆ་རེད། ནོར་བུ་ས་ལ་ཁྲིམས་ར་རྒྱག་
ཁྲིམས་བཀའ་ཤོག་བསྟན་པ་དར་ས་རེད། གོང་དཔོན་ལུགས་སྐུ་ཚེ་རིང་བར་ཤོག
དགའ་ཆབ་མདོ་ས་དེ་ནོར་བུ་ས་ཆ་རེད། ནོར་བུ་ས་ལ་གཏམ་ར་རྒྱག
254



གཏམ་ལུགས་བསྟན་པ་དར་ས་རེད། ཕ་ཨ་ཁུ་སྐུ་ཚེ་རིང་བར་ཤོག
དགའ་ཆབ་མདོ་ས་དེ་ནོར་བུ་ས་ཆ་རེད། ནོར་བུ་ས་ལ་ཇ་ར་རྒྱག
ཇ་འུ་ཟི་བསྟན་པ་དར་ས་རེད། མ་བསུ་མོ་སྐུ་ཚེ་རིང་བར་ཤོག །
དགའ་ཆབ་མདོ་ས་དེ་ནོར་བུ་ས་ཆ་རེད། ནོར་བུ་ས་ལ་བྲོ་ར་རྒྱག
བྲོ་ཁ་མཚར་བསྟན་པ་དར་ས་རེད། བུ་ཚ་བུ་མོ་སྐུ་ཚེ་རིང་བར་ཤོག
གངས་སྟོད་མཐོན་པོ། །
གངས་སྟོད་མཐོན་པོ་གླིང་གི་སྲས། སེང་ཆེན་དཀར་མོ་གླིང་གི་བུ།
གླིང་གི་བུ་ལ་བྲོ་ལ་བཟང་། སྐད་ལ་ལྟད་བཞིན་སྐད་སྙན་རྒྱག
རྐང་ལ་ལྟད་བཞིན་ཞབས་བྲོ་རྒྱག ཞབས་བྲོ་རྡོག་སྒྲ་མི་འགྲིག་མེད།
རྒྱག་ས་ལུང་པའི་གཅིག་ལ་རེད། རྒྱག་མི་ཕ་མ་བུ་སྲིང་རེད། །
ཕ་མ་བཟང་པོ་སྐུ་ཚེ་རེང་། བུ་སྲིང་བཟང་པོ་བསོད་ནམས་འབྱུང༌། །
བསོད་ནམས་འབྱུང་ས་ལོ་རེ་འཛོམས། ལོ་རེ་འཛོམས་ནས་བྲོ་རེ་འཆམ།
བྲོ་རེ་དགའ་དགའ་སྐྱིད་སྐྱིད་རེད། །
གངས་རི།
འདི་ཡར་ནང་ཁ་བ་མེ་ལུང་ཙམ། སང་ཕ་ལམ་གངས་རི་འགྱུར་བར་ཤོག །
གངས་འདི་ལ་སེང་ཆེན་འཁོར་བར་ཤོག སེང་ཆེན་གཡུ་རལ་རྒྱས་བར་ཤོག
འདི་ཡར་ནང་སྤང་དཀར་མེ་ལུང་ཙམ། སང་ཕ་ལམ་སྤང་རི་འགྱུར་བར་ཤོག
སྤང་འདི་ལ་ཞྭ་ཕོ་འཁོར་བར་ཤོག ཤྭ་ཕོ་ར་དར་རྒྱས་བར་ཤོག
འདི་ཡར་ནང་རྡོ་དཀར་མེ་ལུང་ཙམ། སང་ཕ་ལམ་བྲག་རི་འགྱུར་བར་ཤོག །
བྲག་འདི་ལ་ཐང་དཀར་འཁོར་བར་ཤོག ཐང་དཀར་གཤོག་སྒྲོ་རྒྱས་བར་ཤོག
འདི་ཡར་ནང་ཤུག་པ་གཡག་རྔ་ཙམ། སང་ཕ་ལམ་ནགས་རི་འགྱུར་བར་ཤོག
ནགས་འདི་ལ་སྟག་མོ་འཁོར་བར་ཤོག སྟག་མོ་ཐིག་ལེ་རྒྱས་བར་ཤོག
འདི་ཡར་ནང་ཆུ་མོ་རྟ་རྔ་ཙམ། སང་ཕ་ལམ་རྒྱ་མཚོ་འཁྱིལ་བར་ཤོག
རྒྱ་མཚོ་འདི་ལ་ཉ་སྲམ་འཁོར་བར་ཤོག ཉ་སྲམ་རྐྱལ་རྩལ་རྒྱས་བར་ཤོག
255



གངས་སྟོད་སྣ་གསུམ།
གངས་སྟོད་སེང་ཆེན་གཡུ་རལ་གསུམ། འདི་གསུམ་ཕ་མ་བུ་སྲིང་རེད། །
ཕ་མ་བཟང་པོ་སྐུ་ཚེ་རིང་། བུ་སྲིང་བཟང་པོ་བསོད་ནམས་འབྱུང༌།
བསོད་ནམས་འབྱུང་ས་ལོ་རེ་འཛོམས། ལོ་རེ་འཛོམས་ནས་བྲོ་རེ་འཆམ།
བྲོ་རེ་དགའ་དགའ་སྐྱིད་སྐྱིད་རེད། སྤང་སྟོད་ཤྭ་ཕོ་ར་དར་གསུམ།
འདི་གསུམ་ཕ་མ་བུ་སྲིང་རེད། ཕ་མ་བཟང་པོ་སྐུ་ཚེ་རིང་། །
བུ་སྲིང་བཟང་པོ་བསོད་ནམས་འབྱུང༌། བསོད་ནམས་འབྱུང་ས་ལོ་རེ་འཛོམས།
ལོ་རེ་འཛོམས་ནས་བྲོ་རེ་འཆམ། བྲོ་རེ་དགའ་དགའ་སྐྱིད་སྐྱིད་རེད།
བྲག་སྟོད་ཐང་དཀར་ཤོག་སྒྲོ་གསུམ། འདི་གསུམ་ཕ་མ་བུ་སྲིང་རེད།
ཕ་མ་བཟང་པོ་སྐུ་ཚེ་རིང་། བུ་སྲིང་བཟང་པོ་བསོད་ནམས་འབྱུང་།
བསོད་ནམས་འབྱུང་ས་ལོ་རེ་འཛོམས། ལོ་རེ་འཛོམས་ནས་བྲོ་རེ་འཆམ།
བྲོ་རེ་དགའ་དགའ་སྐྱིད་སྐྱིད་རེད། ནགས་སྟོད་སྟག་མོ་ཐིག་ལེ་གསུམ།
འདི་གསུམ་ཕ་མ་བུ་སྲིང་རེད། ཕ་མ་བཟང་པོ་སྐུ་ཚེ་རིང་། །
བུ་སྲིང་བཟང་པོ་བསོད་ནམས་འབྱུང་། བསོད་ནམས་འབྱུང་ས་ལོ་རེ་འཛོམས།
ལོ་རེ་འཛོམས་ནས་བྲོ་རེ་འཆམ། བྲོ་རེ་དགའ་དགའ་སྐྱིད་སྐྱིད་རེད། །
ལ་ཁ་ཁྲ་མོ།
ཁྱོད་ཚོ་ལུང་པ་གཡོན་ལ་ཤོག ང་ཚོ་ལུང་པ་གཡོན་ལ་འོངས།
ལ་ཁ་ཁྲ་མོ་མཉམ་འཛོམས་བྱེད། བསང་ཤུག་གྲི་གང་མཉམ་བཅད་བྱེད།
ལྷ་བསང་དཀར་པོ་མཉམ་གཏོང་བྱེད། ལྷ་དར་དཀར་པོ་མཉམ་སྒྲོན་བྱེད།
འབྲུ་སྲན་སྣ་ལྔ་མཉམ་བསྲེགས་བྱེད། ལྷ་གསོལ་དཀར་པོ་མཉམ་འཐེན་བྱེད།
རྒྱ་ཀོང་པོ་རི་ལ་རྒྱན་གསུམ་ཡོད།
རྒྱ་ཀོང་པོ་རི་ལ་རྒྱན་གསུམ་ཡོད། རི་མགོ་ཆུ་རྒྱན་ཆུ་མ་རྒྱན།
རི་མགོ་གངས་དང་ཁ་བས་བརྒྱན། གངས་ཁ་བ་ལ་རྒྱན་ལུང་རྒྱན་རེད།
རྒྱན་ས་ལུང་པ་གཅིག་པ་རེད། རྒྱ་ཀོང་པོ་རི་ལ་རྒྱན་གསུམ་ཡོད། །
རི་སྐེད་ཆུ་རྒྱན་ཆུ་མ་རྒྱན། རི་སྐེད་རྩི་ཤིང་ནགས་ཀྱིས་བརྒྱན།
རྩི་ཤིང་ལ་རྒྱན་ལུང་རྒྱུན་རེད། རྒྱུན་ས་ལུང་པ་གཅིག་པ་རེད། །
256



རྒྱ་ཀོང་པོ་རིའི་རི་རྩ་ལ། རི་རྩ་ཆུ་དང་གྲོང་པས་བརྒྱན། །
གྲོང་པ་ལ་རྒྱན་ལུང་རྒྱན་རེད། རྒྱན་ས་ལུང་པ་གཅིག་པ་རེད།
ཤར་ཕྱོགས་རི་བོ་རྩེ་ལ།
ཤར་ཕྱོགས་རི་བོ་རྩེ་ལ། ཁྲི་གདུགས་ཉི་མ་ཤར་བྱུང་།
ནུབ་ཕྱོགས་པད་མོ་ཐང་ལ། གསེར་གྱི་མེ་ཏོག་འཁྲུངས་བྱུང་།
ཁྲི་གདུགས་ཉི་མ་གཉིས་ཀ འཛོམས་རྒྱུ་མ་རེད་བསམ་བྱུང༌།
ལུང་པ་བསྐལ་པ་བཟང་པོ། ད་ལོ་ལོ་ལ་འཛོམས་ཐལ། །
ཤར་ཕྱོགས་རི་བོ་རྩེ་ལ། ངོ་གསལ་ཟླ་བ་ཤར་བྱུང་།
ནུབ་ཕྱོགས་པད་མོ་ཐང་ལ། དངུལ་གྱི་མེ་ཏོག་འཁྲུངས་བྱུང་། །
མེ་ཏོག་ཟླ་བ་གཉིས་ཀ འཛོམས་རྒྱུ་མ་རེད་བསམ་བྱུང་། །
ལུང་པ་བསྐལ་པ་བཟང་པོ། ད་ལོ་ལོ་ལ་འཛོམས་ཐལ།
ཤར་ཕྱོགས་རི་བོ་རྩེ་ལ། སྨིན་དྲུག་ཁྲ་མོ་ཤར་བྱུང༌།
ནུབ་ཕྱོགས་པད་མོ་ཐང་ལ། གཡུ་ཡི་མེ་ཏོག་འཁྲུངས་བྱུང་།
མེ་ཏོག་སྨིན་དྲུག་གཉིས་ཀ འཛོམས་རྒྱུ་མ་རེད་བསམ་བྱུང་།
ལུང་པ་བསྐལ་པ་བཟང་པོ། ད་ལོ་ལོ་ལ་འཛོམས་ཐལ། །
ཤར་ཕྱོགས་རི་བོ་རྩེ་ལ། ནམ་གསལ་སྐར་ཆེན་ཤར་བྱུང་། །
ནུབ་ཕྱོགས་པད་མོ་ཐང་ལ། དུང་གི་མེ་ཏོག་འཁྲུངས་བྱུང་།
མེ་ཏོག་ནམ་གསལ་གཉིས་ཀ འཛོམས་རྒྱུ་མ་རེད་བསམ་བྱུང༌།
ལུང་པ་བསྐལ་པ་བཟང་པོ། ད་ལོ་ལོ་ལ་འཛོམས་ཐལ།
བྲག་དཀར་གཙུག་རྒྱན། །
ཕུགས་རི་ཕུགས་ལ་བྱུང་ལེ། ཕུགས་ཀྱི་བྲག་དཀར་གཙུག་རྒྱན། །
བྲག་དཀར་འདི་ལ་འཁོར་ལེ། བྱ་གཅིག་ཐང་དཀར་རྒོད་པོ། །
ཐང་དཀར་གཤོག་སྒྲོ་རྒྱས་བཞིན། བྲག་དཀར་གཡོན་སྐོར་རྒྱག་འགྲོ།
སྐེད་རི་སྐེད་ལ་བྱུང་ལེ། སྐེད་ཀྱི་ཙན་དན་ཕུང་པོ།
ཙན་དན་འདི་ལ་འཁོར་ལེ། བྱ་གཅིག་ཁུ་བྱུག་སྔོ་མོ། །
ཁུ་བྱུག་གསུང་སྐད་རྒྱག་བཞིན། ཙན་དན་མགོ་ལ་བབས་ཡོད།
232



མདའ་རི་མདའ་ལ་བྱུང་ལེ། མདའ་ཡི་གཡུ་མཚོ་སྔོ་པོ།
གཡུ་མཚོ་འདི་ལ་འཁོར་ལེ། བྱ་གཅིག་ངང་པ་སེར་པོ།
ངང་པ་ངང་ཕྲུག་ཁྲིད་བཞིན། མཚོ་མོ་གཞུང་ལ་གཏོང་ཐལ།
ཐང་གསུམ།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞི་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
ཡ་ལ་ཡེ། ཐང་ཡར་ཐང་མར་ཐང་བར་ཐང་གསུམ། ཡ་ལ་ཡེ།
ཡ་ལ་ཡེ། ཐང་ཡར་ཐང་ནང་ལ་རྟ་ཡིས་གང་བྱུང་། ཡ་ལ་ཡེ།།
ཡ་ལ་ཡེ། རྟ་འདོ་བ་བརྒྱ་དང་རྟེའུ་ཆུང་བརྒྱ། ཡ་ལ་ཡེ།།
ཡ་ལ་ཡེ། རྟེའུ་ཆུང་ང་གཉིས་རྩྭ་ཟ་འགྲོ ཡ་ལ་ཡེ། །
ཡ་ལ་ཡེ། རྩྭ་ཟ་བཞིན་ཟ་ར་བདེ་མོ་ཡོད་དོ། ཡ་ལ་ཡེ།
ཡ་ལ་ཡེ། རྩྭ་དབྱར་རྩ་མར་ཁུ་འཁྱིལ་འདྲ་ཡོད་དོ། ཡ་ལ་ཡེ།
ཡ་ལ་ཡེ། ཐང་ཡར་ཐང་མར་ཐང་བར་ཐང་གསུམ། ཡ་ལ་ཡེ།
ཡ་ལ་ཡེ། ཐང་བར་ཐང་ནང་ལ་འབྲི་ཡིས་གང་བྱུང༌། ཡ་ལ་ཡེ།
ཡ་ལ་ཡེ། འབྲི་ཟལ་ཆུང་བརྒྱ་དང་བེའུ་ཆུང་བརྒྱ། ཡ་ལ་ཡེ།
ཡ་ལ་ཡེ། བེའུ་ཆུང་ང་གཉིས་རྩྭ་ཟ་འགྲོ ཡ་ལ་ཡེ། །
ཡ་ལ་ཡེ། རྩྭ་ཟ་བཞིན་ཟ་ར་བདེ་མོ་ཡོད་དོ། ཡ་ལ་ཡེ།
ཡ་ལ་ཡེ། རྩྭ་དབྱར་རྩ་མར་ཁུ་འཁྱིལ་འདྲ་ཡོད་དོ། ཡ་ལ་ཡེ།
ཡ་ལ་ཡེ། ཐང་ཡར་ཐང་མར་ཐང་བར་ཐང་གསུམ། ཡ་ལ་ཡེ།
ཡ་ལ་ཡེ། ཐང་མར་ཐང་ནང་ལ་ལུག་གིས་གང་བྱུང་། ཡ་ལ་ཡེ།
ཡ་ལ་ཡེ། ལུག་མ་བརྒྱ་དང་ལུག་གུ་བརྒྱ། ཡ་ལ་ཡེ།།
ཡ་ལ་ཡེ། ལུག་གུ་ང་གཉིས་རྩྭ་ཟ་འགྲོ ཡ་ལ་ཡེ།
ཡ་ལ་ཡེ། རྩྭ་ཟ་བཞིན་ཟ་ར་བདེ་མོ་ཡོད་དོ། ཡ་ལ་ཡེ།།
ཡ་ལ་ཡེ། རྩྭ་དབྱར་རྩ་མར་ཁུ་འཁྱིལ་འདྲ་ཡོད་དོ། ཡ་ལ་ཡེ།།
ཡ་ལ་ཡེ། བཀྲ་ཤིས་པའི་བྲོ་ར་བདེ་མོར་ཡོད་དོ། ཡ་ལ་ཡེ། །
258



སྤང་གཤོང་།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞི་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
སོ་ལ་ཡ། སྤང་གཤོང་རོལ་ནང་ལ་རྟ་ཕོས་ཁེངས་བྱུང་། སོ་ལ་ཡ།
སོ་ལ་ཡ། རྟ་འདོ་བ་བརྒྱ་དང་རྟེའུ་ཆུང་བརྒྱ། སོ་ལ་ཡ།
སོ་ལ་ཡ། རྟེའུ་ཆུང་མི་སྡོད་འགྲོ་མི་རེད་དོ། སོ་ལ་ཡ། །
སོ་ལ་ཡ། ཁྱོད་འགྲོ་མི་ཡིད་སེམས་མ་སྡུག་རོགས། སོ་ལ་ཡ།
སོ་ལ་ཡ། སྒ་གསེར་སྒ་བརྒྱ་དང་རྫོངས་བ་རེད་དོ། སོ་ལ་ཡ། །
སོ་ལ་ཡ། འགྲོས་རྐང་པ་བརྒྱ་དང་རྫོངས་བ་རེད་དོ། སོ་ལ་ཡ།
སོ་ལ་ཡ། སྤང་གཤོང་རོལ་ནང་ལ་འབྲི་ཡིས་གང་བྱུང༌། སོ་ལ་ཡ།
སོ་ལ་ཡ། འབྲི་ཟལ་ཆུང་བརྒྱ་དང་བེའུ་ཆུང་བརྒྱ། སོ་ལ་ཡ།
སོ་ལ་ཡ། བེའུ་ཆུང་མི་སྡོད་འགྲོ་མི་རེད་དོ། སོ་ལ་ཡ།
སོ་ལ་ཡ། ཁྱོད་འགྲོ་མི་ཡིད་སེམས་མ་སྡུག་རོགས། སོ་ལ་ཡ།
སོ་ལ་ཡ། དཀར་འོ་མའི་བརྒྱ་དང་རྫོངས་བ་རེད་དོ། སོ་ལ་ཡ། །
སོ་ལ་ཡ། རྡོ་མར་དཀར་བརྒྱ་དང་རྫོངས་བ་རེད་དོ། སོ་ལ་ཡ།
སོ་ལ་ཡ། སྤང་གཤོང་རོལ་ནང་ལ་ལུག་གིས་གང་བྱུང་། སོ་ལ་ཡ།
སོ་ལ་ཡ། ལུག་མ་བརྒྱ་དང་ལག་གུ་བརྒྱ། སོ་ལ་ཡ།
སོ་ལ་ཡ། ལུག་གུ་མི་སྡོད་འགྲོ་མི་རེད་དོ། སོ་ལ་ཡ། །
སོ་ལ་ཡ། ཁྱོད་འགྲོ་མི་ཡིད་སེམས་མ་སྡུག་རོགས། སོ་ལ་ཡ།
སོ་ལ་ཡ། བལ་སོག་ཡོས་བརྒྱ་དང་རྫོངས་བ་རེད་དོ། སོ་ལ་ཡ།
སོ་ལ་ཡ། བལ་ཕྱིང་པ་བརྒྱ་དང་རྫོངས་བ་རེད་དོ། སོ་ལ་ཡ།
སོ་ལ་ཡ། བཀྲ་ཤིས་པའི་བྲོ་ར་བདེ་མོར་ཡོད་དོ། སོ་ལ་ཡ།
རྒྱ་ཀོང་པོ་རི་ལ་རྒྱན་གསུམ་ཡོད།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞི་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག་
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
259



ཨ་རོགས་ལོ་ཆུང་ཚེ་རིང་། ཀོང་པོ་རི་ལ་རྒྱན་གསུམ་ཡོད།
ཨ་རོགས་ལོ་ཆུང་ཚེ་རིང་། རི་མགོ་ཁ་བ་གངས་ཀྱིས་བརྒྱན། །
ཨ་རོགས་ལོ་ཆུང་ཚེ་རིང་། རི་སྐེ་ཙན་དན་ནགས་ཀྱིས་བརྒྱན།།
ཨ་རོགས་ལོ་ཆུང་ཚེ་རིང༌། རི་མཐའ་སྔོ་མོ་ཆུ་ཡིས་བརྒྱན། །
ཨ་རོགས་ལོ་ཆུང་ཚེ་རིང་། ཀོང་པོ་ཐང་ལ་རྒྱན་གསུམ་ཡོད།
ཨ་རོགས་ལོ་ཆུང་ཚེ་རིང་། ཐང་མགོ་འདོ་བ་རྟ་ཡིས་བརྒྱན། །
ཨ་རོགས་ལོ་ཆུང་ཚེ་རིང༌། ཐང་སྐེད་ཟལ་ཆུང་འབྲི་ཡིས་བརྒྱན།
ཨ་རོགས་ལོ་ཆུང་ཚེ་རིང་། ཐང་མཐའ་གཡང་དཀར་ལུག་གིས་བརྒྱན། །
ཨ་རོགས་ལོ་ཆུང་ཚེ་རིང་། ཀོང་པོ་མཁར་ལ་རྒྱན་གསུམ་ཡོད།
ཨ་རོགས་ལོ་ཆུང་ཚེ་རིང་། མཁར་མགོ་ཨ་སྔོན་གནམ་གྱིས་བརྒྱན།
ཨ་རོགས་ལོ་ཆུང་ཚེ་རིང་། མཁར་སྐེ་དཀར་འཛོམས་བྲག་གིས་བརྒྱན། །
ཨ་རོགས་ལོ་ཆུང་ཚེ་རིང་། མཁར་མཐའ་སྔོ་མོ་ཆུ་ཡིས་བརྒྱན། །
ཨ་རོགས་ལོ་ཆུང་ཚེ་རིང་། ཀོང་པོ་ཆུ་ལ་རྒྱན་གསུམ་ཡོད། །
ཨ་རོགས་ལོ་ཆུང་ཚེ་རིང་། ཆུ་མགོ་ཡར་ཆབ་གཙང་པོས་བརྒྱན་
ཨ་རོགས་ལོ་ཆུང་ཚེ་རིང་། ཆུ་སྐྱེ་ཡུ་མོ་གུག་འདྲ། །
ཨ་རོགས་ལོ་ཆུང་ཚེ་རིང་། ཆུ་མཐའ་མདའ་མོ་གཏོང་འདྲ།
ཨ་རོགས་ལོ་ཆུང་ཚེ་རིང་། བཀྲ་ཤིས་པའི་བྲོ་ར་བདེ་མོར་ཡོད་དོ།
ཡུལ་ཆུང་ཨ་ལོང་སྒོར་སྒོར། །
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞི་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
ཡུལ་ཆུང་ཨ་ལོང་སྒོར་སྒོར་མི་འགྱུར་བདེ་མོ་བཞུགས་རོགས། །
སྐྱིད་པོ་གངས་སྟོད་མཐོན་པོ་སྔོན་མ་ལ་ཆགས་པའི་ས་ཆ།
སྐྱིད་པོ་སེང་ཆེན་དཀར་མོ་དོ་ནུབ་ལ་བྱུང་ལེ་མགྲོན་ཆུང༌། །
སྔོན་མ་ཆགས་པའི་ས་ཆ་སྐུ་ཁམས་ལ་བདེ་མོ་བཞུགས་རོགས།
དོ་ནུབ་བྱུང་ལེ་མགྲོན་ཆུང་ཚུར་འོངས་ལ་ཇ་ཡིས་བསུས་ཡོད།
དོ་ནུབ་བྱུང་ལེ་མགྲོན་ཆུང་ཕར་འགྲོ་ལ་ཆང་གིས་རྫོངས་ཡོད། །
260



ཡུལ་ཆུང་ཨ་ལོང་སྒོར་སྒོར་མི་འགྱུར་བདེ་མོ་བཞུགས་རོགས།
སྐྱིད་པོ་བྲག་སྟོད་མཐོན་པོ་སྔོན་མ་ལ་ཆགས་པའི་ས་ཆ།
སྐྱིད་པོ་ཐང་དཀར་རྒོད་པོ་དོ་ནུབ་ལ་བྱུང་ལེ་མགྲོན་ཆུང་།
སྔོན་མ་ཆགས་པའི་ས་ཆ་སྐུ་ཁམས་ལ་བདེ་མོ་བཞུགས་རོགས།
དོ་ནུབ་བྱུང་ལེ་མགྲོན་ཆུང་ཚུར་འོངས་ལ་ཇ་ཡིས་བསུས་ཡོད། །
དོ་ནུབ་བྱུང་ལེ་མགྲོན་ཆུང་ཕར་འགྲོ་ལ་ཆང་གིས་རྫོངས་ཡོད། །
ཡུལ་ཆུང་ཨ་ལོང་སྒོར་སྒོར་མི་འགྱུར་བདེ་མོ་བཞུགས་རོགས།
སྐྱིད་པོ་ནགས་སྟོད་མཐོན་པོ་སྔོན་མ་ལ་ཆགས་པའི་ས་ཆ། །
སྐྱིད་པོ་སྟག་མོ་མའུ་དོ་ནུབ་ལ་བྱུང་ལེ་མགྲོན་ཆུང་། །
སྔོན་མ་ཆགས་པའི་ས་ཆ་སྐུ་ཁམས་ལ་བདེ་མོ་བཞུགས་རོགས།
དོ་ནུབ་བྱུང་ལེ་མགྲོན་ཆུང་ཚུར་འོངས་ལ་ཇ་ཡིས་བསུས་ཡོད།
དོ་ནུབ་བྱུང་ལེ་མགྲོན་ཆུང་ཕར་འགྲོ་ལ་ཆང་གིས་རྫོངས་ཡོད།
བཀྲ་ཤིས་ལ་བྲོ་ར་བདེ་མོ་བྲོ་ར་ལ་བདེ་མོར་བཞུགས་རོགས།
ས་སྐྱིད་རང་ཚོ་རི་མགོ་
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞི་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག་
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
དགའ་དགའ་ལ་སྐྱིད་སྐྱིད་ས་སྐྱིད་རང་ཚོ་རི་མགོ གངས་རི་བརྒྱ་དང་ཡར་ཆགས།
དགའ་དགའ་ལ་སྐྱིད་སྐྱིད་གངས་རི་བརྒྱ་དང་ཡར་ཆགས། སེང་ཆེན་ལ་འཁོར་སའི་ཕ་ཡུལ།
དགའ་དགའ་ལ་སྐྱིད་སྐྱིད་སེང་ཆེན་འཁོར་སའི་ཕ་ཡུལ། གཡུ་རལ་མི་དགའ་རང་སྐྱིད་རེད།
དགའ་དགའ་ལ་སྐྱིད་སྐྱིད་ས་སྐྱིད་རང་ཚོ་རི་མ། བྲག་རི་བརྒྱ་དང་ཡར་ཆགས།
དགའ་དགའ་ལ་སྐྱིད་སྐྱིད་བྲག་རི་བརྒྱ་དང་ཡར་ཆགས། ཐང་དཀར་ལ་འཁོར་སའི་ཕ་ཡུལ།
དགའ་དགའ་ལ་སྐྱིད་སྐྱིད་ཐང་དཀར་འཁོར་སའི་ཕ་ཡུལ། གཤོག་སྒྲོ་ལ་མི་དགའ་རང་སྐྱིད་རེད།
དགའ་དགའ་ལ་སྐྱིད་སྐྱིད་ས་སྐྱིད་རང་ཚོ་རི་མགོ ནགས་རི་བརྒྱ་དང་ཡར་ཆགས། །
དགའ་དགའ་ལ་སྐྱིད་སྐྱིད་ནགས་རི་བརྒྱ་དང་ཡར་ཆགས། སྟག་མོ་ལ་འཁོར་སའི་ཕ་ཡུལ།
དགའ་དགའ་ལ་སྐྱིད་སྐྱིད་སྟག་མོ་འཁོར་སའི་ཕ་ཡུལ། འཛོམས་དྲུག་ལ་མི་དགའ་རང་སྐྱིད་རེད།
དགའ་དགའ་ལ་སྐྱིད་སྐྱིད་བཀྲ་ཤིས་བྲོ་ར་བདེ་མོ། བྲོ་ར་ལ་བདེ་མོ་ཡོད་དོ། །
261



ས་ཆ་སྐྱིད་པོ་ག་ཡིན་མ་ཤེས་ན།
བྲོ་ཞི་བ་བ་དགུང་སྔོན་མཐོན་པོ་ཡོད། །
མགྲོན་ཆུང་ཉི་ཟླ་སྐར་གསུམ་འཛོམས་ཡོད། ཉི་མ་གླིང་བཞི་བསྐོར་ས་འཛོམས་ཡོད། །
ཕྱོགས་བཞི་མེད་པར་གསལ་ལུགས་ཡག དགའ་ཡིད་གསུམ་ལྷ་ལ་མཆོད་པ་འབུལ། །
བྲོ་ཨེ་བསམ་མ་ཎི་ཆོས་རོགས་འཆམ། ས་ཆ་སྐྱིད་པོ་ག་ཡིན་མ་ཤེས་ན། །
ས་ཆ་སྐྱིད་པོ་དེ་གསེར་ཡག་ཐང་སྟེང་རེད། གསེར་ཡག་ཐང་སྟེང་གསེར་བྱ་མའུ་གསུམ་འཛོམས།
གསེར་བྱ་མའུ་གསུམ་ན་ནིང་ཨེ་འཛོམས་བསམ། ན་ནི་མ་འཛོམས་རྒྱང་སེ་ས་ཐག་རིང་བྱུང་།
བསྐལ་པ་ཡག་བྱུང་ད་ལོའི་ལོ་ལ་འཛོམས་བྱུང༌། ད་ལོ་འཛོམས་པའི་འཛོམས་བྲོ་ཡག་མོ་འཆམ་རོགས།
ས་ཆ་སྐྱིད་པོ་ག་ཡིན་མ་ཤེས་ན། །
ས་ཆ་སྐྱིད་པོ་དེ་དངུལ་ཡག་ཐང་སྟེང་རེད། དངུལ་ཡག་ཐང་སྟེང་དངུལ་བྱ་མའུ་གསུམ་འཛོམས།
དངུལ་བྱ་མའུ་གསུམ་ན་ནིང་ཨེ་འཛོམས་བསམ། ན་ནི་མ་འཛོམས་རྒྱང་སེ་ས་ཐག་རིང་བྱུང༌།
བསྐལ་པ་ཡག་བྱུང་ད་ལོའི་ལོ་ལ་འཛོམས་བྱུང་། ད་ལོ་འཛོམས་པའི་འཛོམས་བྲོ་ཡག་མོ་འཆམ་རོགས། །
ས་ཆ་སྐྱིད་པོ་ག་ཡིན་མ་ཤེས་ན། ས་ཆ་སྐྱིད་པོ་དེ་གཡུ་ཡག་ཐང་སྟེང་རེད།
གཡུ་ཡག་ཐང་སྟེང་གཡུ་བྱ་མའུ་གསུམ་འཛོམས། གཡུ་བྱ་མའུ་གསུམ་ན་ནིང་ཨེ་འཛོམས་བསམ།
ན་ནི་མ་འཛོམས་རྒྱང་སེ་ས་ཐག་རིང་བྱུང༌། བསྐལ་པ་ཡག་བྱུང་ད་ལོའི་ལོ་ལ་འཛོམས་བྱུང་།
ད་ལོ་འཛོམས་པའི་འཛོམས་བྲོ་ཡག་མོ་འཆམ་རོགས། བཀྲ་ཤིས་པའི་བྲོ་ར་བདེ་མོར་ཡོད་དོ།
ཨ་མ་ལ་ལེ་སེ་ལེ་སེ།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
རང་ཡུལ་ལ་སྟར་ཀ་མི་བཙུགས། རང་ཡུལ་ལ་སྟར་ཀ་བཙུགས་ཡོད། །
རང་ཡུལ་ལ་སྟར་ཀ་བཙུགས་ཡོད། ཨ་མ་ལ་ལེ་སེ་ལེ་སེ།
རང་ཡུལ་ལ་སྟར་ཀ་བཙུགས་ཏེ་སྟར་ལོ་ས་ལ་འཁྱིལ་ཡོད།
སྟར་ལོ་ས་ལ་འཁྱིལ་ཡོད། ཨ་མ་ལ་ལེ་སེ་ལེ་སེ།
སྟར་ལོ་ས་ལ་འཁྱིལ་ཏེ་སྟར་ཤིང་ལ་བསྟན་པ་དར་ཡོད། །
སྟར་ཤིང་ལ་བསྟན་པ་དར་ཡོད། ཨ་མ་ལ་ལེ་སེ་ལེ་སེ།
262



སྟར་ཤིང་ལ་བསྟན་པ་དར་ཏེ་སྟར་རྩེ་དགུང་དང་མཉམ་ཡོད།
སྟར་རྩེ་དགུང་དང་མཉམ་ཡོད། ཨ་མ་ལ་ལེ་སེ་ལེ་སེ། །
རྒྱ་ཤོད་ལ་ལྕང་མ་མི་བཙུགས་རྒྱ་ཤོད་ལ་ལྕང་མ་བཙུགས་ཡོད།
རྒྱ་ཤོད་ལ་ལྕང་མ་བཙུགས་ཡོད། ཨ་མ་ལ་ལེ་སེ་ལེ་སེ།
རྒྱ་ཤོད་ལ་ལྕང་མ་བཙུགས་ཏེ་ལྕང་ལོ་ས་ལ་འཁྱིལ་ཡོད།
ལྕང་ལོ་ས་ལ་འཁྱིལ་ཡོད། ཨ་མ་ལ་ལེ་སེ་ལེ་སེ། །
ལྕང་ལོ་ས་ལ་འཁྱིལ་ཏེ་ལྕང་ཤིང་ལ་བསྟན་པ་དར་ཡོད།
ལྕང་ཤིང་ལ་བསྟན་པ་དར་ཡོད། ཨ་མ་ལ་ལེ་སེ་ལེ་སེ།
ལྕང་ཤིང་ལ་བསྟན་པ་དར་ཏེ་ལྕང་རྩེ་དགུང་དང་མཉམ་ཡོད།
ལྕང་རྩེ་དགུང་དང་མཉམ་ཡོད། ཨ་མ་ལ་ལེ་སེ་ལེ་སེ།
ཀོང་པོ་ལ་ཁམ་བུ་མི་བཙུགས་ཀོང་པོ་ལ་ཁམ་བུ་བཙུགས་ཡོད།
ཀོང་པོ་ལ་ཁམ་བུ་བཙུགས་ཡོད། ཨ་མ་ལ་ལེ་སེ་ལེ་སེ།
ཀོང་པོ་ལ་ཁམ་བུ་བཙུགས་ཏེ་ཁམ་ལོ་ས་ལ་འཁྱིལ་ཡོད།།
ཁམ་ལོ་ས་ལ་འཁྱིལ་ཡོད། ཨ་མ་ལ་ལེ་སེ་ལེ་སེ།
ཁམ་ལོ་ས་ལ་འཁྱིལ་ཏེ་ཁམ་ཤིང་ལ་བསྟན་པ་དར་ཡོད།
ཁམ་ཤིང་ལ་བསྟན་པ་དར་ཡོད། ཨ་མ་ལ་ལེ་སེ་ལེ་སེ།
ཁམ་ཤིང་ལ་བསྟན་པ་དར་ཏེ་ཁམ་རྩེ་དགུང་དང་མཉམ་ཡོད།
ཁམ་རྩེ་དགུང་དང་མཉམ་ཡོད། ཨ་མ་ལ་ལེ་སེ་ལེ་སེ། །
བཀྲ་ཤིས་པའི་བྲོ་ར་བདེ་མོར་བཀྲ་ཤིས་ལ་བདེ་མོ་ཡོད་དོ། །
དགའ་པོ་སྐྱིད་པོ།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།།
དགའ་པོ་སྐྱིད་པོ་སྐྱིད་ཀྱི་ཡག་ལུང་རེད། སྐྱིད་ཀྱི་སྟེང་ལ་ཆུ་བོ་མར་བབས་རེད། །
ཆུ་བོ་མར་བབས་གསེར་ཟམ་ཡར་བཙུགས་རེད། གསེར་ཟམ་སྟེང་ལ་སུ་འགྲོ་ང་འགྲོ་རེད།
སུ་འགྲོ་ང་འགྲོ་ཨ་རོགས་ཁྱད་པ་མེད་དོ། དགའ་པོ་སྐྱིད་པོ་སྐྱིད་ཀྱི་ཡག་ལུང་རེད། །
སྐྱིད་ཀྱི་སྟེང་ལ་ཆུ་བོ་མར་བབས་རེད། ཆུ་བོ་མར་བབས་དངུལ་ཟམ་ཡར་བཙུགས་རེད། །
263



དངུལ་ཟམ་སྟེང་ལ་སུ་འགྲོ་ང་འགྲོ་རེད། སུ་འགྲོ་ང་འགྲོ་ཨ་རོགས་ཁྱད་པ་མེད་དོ། །
དགའ་པོ་སྐྱིད་པོ་སྐྱིད་ཀྱི་ཡིག་ལུང་རེད། སྐྱིད་ཀྱི་སྟེང་ལ་ཆུ་བོ་མར་བབས་རེད། །
ཆུ་བོ་མར་བབས་གཡུ་ཟམ་ཡར་བཙུགས་རེད། གཡུ་ཟམ་སྟེང་ལ་སུ་འགྲོ་ང་འགྲོ་རེད།
སུ་འགྲོ་ང་འགྲོ་ཨ་རོགས་ཁྱད་པ་མེད་དོ། བཀྲ་ཤིས་པའི་བྲོ་ར་བདེ་མོར་ཡོད་དོ། །
གསེར་ལོ་ཡག་
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག་
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
འོ་ཡག་སེ་གསེར་ལོ་ཡག ལུང་པ་ཆུང་ཆུང་གསེར་གྱིས་གང་། །
འོ་ཡག་སེ་གསེར་ལོ་ཡག གསེར་གྱི་རི་ལ་གསེར་མཚོ་ཆགས།
འོ་ཡག་སེ་གསེར་ལོ་ཡག གསེར་མཚོ་ནང་ལ་གསེར་ཤིང་སྐྱེས།
འོ་ཡག་སེ་གསེར་ལོ་ཡག གསེར་ཤིང་མགོ་ལ་གསེར་བྱ་བབས།
འོ་ཡག་སེ་གསེར་ལོ་ཡག གསེར་བྱ་གནམ་ལ་འཕུར་པའི་བྱ།།
འོ་ཡག་སེ་གསེར་ལོ་ཡག ལུང་པ་ཆུང་ཆུང་དངུལ་གྱིས་གང་།
འོ་ཡག་སེ་གསེར་ལོ་ཡག དངུལ་གྱི་རི་ལ་དངུལ་མཚོ་ཆགས། །
འོ་ཡག་སེ་གསེར་ལོ་ཡག དངུལ་མཚོ་ནང་ལ་དངུལ་ཤིང་སྐྱེས།
འོ་ཡག་སེ་གསེར་ལོ་ཡག དངུལ་ཤིང་མགོ་ལ་དངུལ་བྱ་བབས།
འོ་ཡག་སེ་གསེར་ལོ་ཡག དངུལ་བྱ་གནམ་ལ་འཕུར་པའི་བྱ།
འོ་ཡག་སེ་གསེར་ལོ་ཡག ལུང་པ་ཆུང་ཆུང་གཡུ་ཡིས་གང་།
འོ་ཡག་སེ་གསེར་ལོ་ཡག གཡུ་ཡི་རི་ལ་གཡུ་མཚོ་ཆགས། །
འོ་ཡག་སེ་གསེར་ལོ་ཡག གཡུ་མཚོ་ནང་ལ་གཡུ་ཤིང་སྐྱེས།
འོ་ཡག་སེ་གསེར་ལོ་ཡག གཡུ་ཤིང་མགོ་ལ་གཡུ་བྱ་བབས།
འོ་ཡག་སེ་གསེར་ལོ་ཡག གཡུ་བྱ་གནམ་ལ་འཕུར་པའི་བྱ།
འོ་ཡག་སེ་གསེར་ལོ་ཡག བཀྲ་ཤིས་པའི་བྲོ་ར་བདེ་མོ་ཡོད། །
ཨེ་ལེགས་མོ་སོ།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
264



ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག་
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཚམ། །
ཨེ་ལེགས་མོ་སོ། སྟོད་ཚ་བ་སྒང་དང་སྨར་ཁམས་སྒང༌། ཨེ་ལེགས་མོ་སོ།།
ཨེ་ལེགས་མོ་སོ། སྒང་གཅིག་ངོ་གཅིག་གིས་མ་འབྱེད་རེད། ཨེ་ལེགས་མོ་སོ།
ཨེ་ལེགས་མོ་སོ། རྟ་འདོ་བ་བརྒྱ་ཡིས་རྒྱང་ངོ་ཤེས། ཨེ་ལེགས་མོ་སོ། །
ཨེ་ལེགས་མོ་སོ། འགྲོས་རྐང་པ་བརྒྱ་ཡི་བསམ་དོན་གྲུབ། ཨེ་ལེགས་མོ་སོ།
ཨེ་ལེགས་མོ་སོ། སྒ་གསེར་སྒ་བརྒྱ་ཡི་ཕུན་སུམ་ཚོགས། ཨེ་ལེགས་མོ་སོ།
ཨེ་ལེགས་མོ་སོ། སྟོད་ཚ་བ་སྒང་དང་སྨར་ཁམས་སྒང༌། ཨེ་ལེགས་མོ་སོ།
ཨེ་ལེགས་མོ་སོ། སྒང་གཅིག་ངོ་གཅིག་གིས་མ་འབྱེད་རེད། ཨེ་ལེགས་མོ་སོ།
ཨེ་ལེགས་མོ་སོ། འབྲི་ཟལ་ཆུང་བརྒྱ་ཡིས་རྒྱང་ངོ་ཤེས། ཨེ་ལེགས་མོ་སོ། །
ཨེ་ལེགས་མོ་སོ། དཀར་འོ་མ་བརྒྱ་ཡི་བསམ་དོན་གྲུབ། ཨེ་ལེགས་མོ་སོ། །
ཨེ་ལེགས་མོ་སོ། རྡོ་མར་དཀར་བརྒྱ་ཡི་ཕུན་སུམ་ཚོགས། ཨེ་ལེགས་མོ་སོ།།
ཨེ་ལེགས་མོ་སོ། སྟོད་ཚ་བ་སྒང་དང་སྨར་ཁམས་སྒང༌། ཨེ་ལེགས་མོ་སོ།
ཨེ་ལེགས་མོ་སོ། སྒང་གཅིག་ངོ་གཅིག་གིས་མ་འབྱེད་རེད། ཨེ་ལེགས་མོ་སོ།
ཨེ་ལེགས་མོ་སོ། ལུག་ཡུ་མོ་བརྒྱ་ཡིས་རྒྱང་ངོ་ཤེས། ཨེ་ལེགས་མོ་སོ།
ཨེ་ལེགས་མོ་སོ། བལ་སོག་ཡོས་བརྒྱ་ཡི་བསམ་དོན་གྲུབ། ཨེ་ལེགས་མོ་སོ།
ཨེ་ལེགས་མོ་སོ། ནང་འཇམ་ལུག་གུ་བལ་གདན་གྱི་ཕུན་སུམ་ཚོགས། ཨེ་ལེགས་མོ་སོ། །
ཨེ་ལེགས་མོ་སོ། བཀྲ་ཤིས་པའི་བྲོ་ར་བདེ་མོ་ཡོད་དོ། ཨེ་ལེགས་མོ་སོ།
ལེགས་སོ།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད། །
ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག་
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
ལེགས་སོ། ཤར་རྒྱ་གར་རིའི་ཨ་ཆེན་ཐང་། ལེགས་སོ།
ལེགས་སོ། ཨ་ཆེན་ཐང་གི་ཐང་མགོ་རེད། ལེགས་སོ། །
ལེགས་སོ། རྟ་འདོ་བ་བརྒྱ་ཡི་རྡང་གཅིག་རྒྱག ལེགས་སོ།
ལེགས་སོ། རྟ་འདོ་བ་བརྒྱ་དང་རྟེའུ་ཆུང་བརྒྱ། ལེགས་སོ།
ལེགས་སོ རྟེའུ་ཆུང་མི་སྡོད་འགྲོ་མི་རེད། ལེགས་སོ།
265



ལེགས་སོ། ཁྱོད་འགྲོ་མི་ཡིད་སེམས་མ་སྡུག་རོགས། ལེགས་སོ།
ལེགས་སོ། འགྲོས་རྐང་པ་བརྒྱ་ཡི་ཕུན་སུམ་ཚོགས། ལེགས་སོ།
ལེགས་སོ། ཤར་རྒྱ་གར་རིའི་ཨ་ཆེན་ཐང་། ལེགས་སོ།
ལེགས་སོ། ཨ་ཆེན་ཐང་གི་ཐང་སྐེད་རེད། ལེགས་སོ།
ལེགས་སོ། འབྲི་ཟལ་ཆུང་བརྒྱ་ཡི་རྡང་གཅིག་རྒྱག ལེགས་སོ།
ལེགས་སོ། འབྲི་ཟལ་ཆུང་བརྒྱ་དང་བེའུ་ཆུང་བརྒྱ། ལེགས་སོ།
ལེགས་སོ བེའུ་ཆུང་མི་སྡོད་འགྲོ་མི་རེད། ལེགས་སོ།
ལེགས་སོ། ཁྱོད་འགྲོ་མི་ཡིད་སེམས་མ་སྡུག་རོགས། ལེགས་སོ།
ལེགས་སོ། དཀར་འོ་མ་བརྒྱ་ཡི་ཕུན་སུམ་ཚོགས། ལེགས་སོ།
ལེགས་སོ། ཤར་རྒྱ་གར་རིའི་ཨ་ཆེན་ཐང་། ལེགས་སོ། །
ལེགས་སོ། ཨ་ཆེན་ཐང་གི་ཐང་མཐའ་རེད། ལེགས་སོ།།
ལེགས་སོ། ལུག་ཡུ་མོ་བརྒྱ་ཡི་རྡང་གཅིག་རྒྱག ལེགས་སོ།
ལེགས་སོ། ལུག་མ་བརྒྱ་དང་ལུག་གུ་བརྒྱ། ལེགས་སོ།
ལེགས་སོ གུག་གུ་མི་སྡོད་འགྲོ་མི་རེད། ལེགས་སོ། །
ལེགས་སོ། ཁྱོད་འགྲོ་མི་ཡིད་སེམས་མ་སྡུག་རོགས། ལེགས་སོ།
ལེགས་སོ། བལ་སོག་ཡོས་བརྒྱ་ཡི་ཕུན་སུམ་ཚོགས། ལེགས་སོ།
ལེགས་སོ། བཀྲ་ཤིས་པའི་བྲོ་ར་བདེ་མོར་ཡོད་དོ། ལེགས་སོ།
ལོག་ཡག་ཨེ་སྐྱིད།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞི་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག་
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
ལོག་ཡག་ཨེ་སྐྱིད་ལོག་ཡག གངས་སྟོད་ཟུར་ལ་ལོག་ཡག་སྐྱིད།
ཚུར་འཛོམས་ཨེ་སྐྱིད་ཚུར་འཛོམས། སེང་ཆེན་ང་གཉིས་ཚུར་འཛོམས།
རྒྱལ་ཤོག་ཨེ་སྐྱིད་རྒྱལ་ཤོག གཡུ་རལ་ང་གཉིས་རྒྱལ་ཤོག །
ལོག་ཡག་ཨེ་སྐྱིད་ལོག་ཡག བྲག་སྟོད་ཟུར་ལ་ལོག་ཡག་སྐྱིད།
ཚུར་འཛོམས་ཨེ་སྐྱིད་ཚུར་འཛོམས། ཐང་དཀར་ང་གཉིས་ཚུར་འཛོམས།
རྒྱལ་ཤོག་ཨེ་སྐྱིད་རྒྱལ་ཤོག གཤོག་སྒྲོ་ང་གཉིས་རྒྱལ་ཤོག
266



ལོག་ཡག་ཨེ་སྐྱིད་ལོག་ཡག ནགས་སྟོད་ཟུར་ལ་ལོག་ཡག་སྐྱིད། །
ཚུར་འཛོམས་ཨེ་སྐྱིད་ཚུར་འཛོམས། སྟག་མོ་ང་གཉིས་ཚུར་འཛོམས།
རྒྱལ་ཤོག་ཨེ་སྐྱིད་རྒྱལ་ཤོག འཛོམ་དྲུག་ང་གཉིས་རྒྱལ་ཤོག
བཀྲ་ཤིས་པའི་བྲོ་ར་བདེ་མོ་ཡོད་དོ། །
ཐང་གསུམ།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད།
ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
ཐང་ཡར་ཐང་མར་ཐང་བར་ཐང་གསུམ། ཐང་ཡར་ཐང་ཐང་ལ་རྟ་ཡིས་གང་།
རྟ་འདོ་བ་བརྒྱ་ལ་རྟེའུ་ཆུང་བརྒྱ། རྟེའུ་ཆུང་གཅིག་ལ་ཨ་མ་མེད།
ང་ཨ་མ་མེད་བསམ་མི་སྡུག་གོ། རྩྭ་དབྱར་རྩྭ་རྒྱས་དུས་ཨ་མ་ཡིན།།
དགུང་ལ་མོ་རྒྱག་ལུགས་གཅིག་པ་རེད། ཐང་ཡར་ཐང་མར་ཐང་བར་ཐང་གསུམ།
ཐང་བར་ཐང་ཐང་ལ་འབྲི་ཡིས་གང་། འབྲི་ཟལ་ཆུང་བརྒྱ་ལ་བེའུ་ཆུང་བརྒྱ།
བེའུ་ཆུང་གཅིག་ལ་ཨ་མ་མེད། ང་ཨ་མ་མེད་བསམ་མི་སྡུག་གོ། །
རྩྭ་དབྱར་རྩྭ་རྒྱས་དུས་ཨ་མ་ཡིན། དཀར་འོ་མ་རྒྱ་མཚོ་འཁྱིལ་ལུགས་གཅིག་པ་རེད།
ཐང་ཡར་ཐང་མར་ཐང་བར་ཐང་གསུམ། ཐང་མར་ཐང་ཐང་ལ་ལུག་གིས་གང་། །
ལུག་ཡུ་མོ་བརྒྱ་ལ་གུག་གུ་བརྒྱ། ལུག་གུ་གཅིག་ལ་ཨ་མ་མེད། །
ང་ཨ་མ་མེད་བསམ་མི་སྡུག་གོ རྩྭ་དབྱར་རྩྭ་རྒྱས་དུས་ཨ་མ་ཡིན། །
བལ་སོག་ཡོས་འཁྱིལ་ལུགས་གཅིག་པ་རེད། བཀྲ་ཤིས་པའི་བྲོ་ར་བདེ་མོ་ཡོད་དོ།
ཕུགས་ལ་ཡར་ནང་ཚོ།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད། །
ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
ཕུགས་ལ་ཡར་ནང་ཚོ་ཡོད་ཡོད། ཙན་དན་གཡག་རྔ་ཙམ་ཡོད་ཡོད། །
སང་ཕར་ལམ་ནགས་རི་འགྱུར་བ་ཤོག ནགས་རི་འདི་ལ་སྟག་མོ་འཁོར་བ་ཤོག
སྟག་ཕྲུག་གསེར་ཤོག་རྒྱས་པ་ཤོག ཕུགས་ལ་ཡར་ནང་ཚོ་ཡོད་ཡོད། །
267



རྡོ་དཀར་ལུག་གུ་ཙམ་ཡོད་ཡོད། སང་ཕར་ལམ་བྲག་རི་འགྱུར་བ་ཤོག
བྲག་རི་འདི་ལ་ཐང་དཀར་འཁོར་བ་ཤོག ཐང་དཀར་ཤོག་སྒྲོ་རྒྱས་པ་ཤོག །
ཕུགས་ལ་ཡར་ནང་ཚོ་ཡོད་ཡོད། ཆུ་མོ་མེ་སྟག་ཙམ་ཡོད་ཡོད། །
སང་ཕར་ལམ་རྒྱ་མཚོ་འགྱུར་བ་ཤོག རྒྱ་མཚོ་འདི་ལ་ཉ་སྲམ་འཁོར་བར་ཤོག
ཉ་སྲམ་གསེར་ཤོག་རྒྱས་པར་ཤོག བཀྲ་ཤིས་པའི་བྲོ་ར་བདེ་མོར་ཡོད་དོ།
ས་ཆ་སྐྱིད་པོ། །
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད། །
ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།།
ས་ཆ་སྐྱིད་པོ་དེ་ག་ཡིན་མ་ཤེས་ན། ས་ཆ་སྐྱིད་པོ་དེ་ཉི་མ་ལྷ་ས་རེད། །
གནས་རི་བཟང་པོ་དེ་ག་ཡིན་མ་ཤེས་ན། གནས་རི་བཟང་པོ་དེ་ལྷ་སའི་ཇོ་བོ་རེད།
ཐག་རིང་ཨ་ཇོ་དེ་བསྐོར་བ་ཧྲིལ་ལེ་ལེ། དད་པ་ཅན་གྱིས་ཕྱག་རྒྱ་དྲུག་སེ་ཧྲིག
ས་ཆ་སྐྱིད་པོ་དེ་ག་ཡིན་མ་ཤེས་ན། ས་ཆ་སྐྱིད་པོ་དེ་ཀོང་པོ་ཡུལ་ལ་རེད། །
གནས་རི་བཟང་པོ་དེ་ག་ཡིན་མ་ཤེས་ན། གནས་རི་བཟང་པོ་དེ་ཀོང་པོ་བོན་རི་རེད།
ཐག་རིང་ཨ་ཇོ་དེ་བསྐོར་བ་ཧྲིལ་ལེ་ལེ། དད་པ་ཅན་གྱིས་ཕྱག་རྒྱ་དྲུག་སེ་ཧྲིག །
ས་ཆ་སྐྱིད་པོ་དེ་ག་ཡིན་མ་ཤེས་ན། ས་ཆ་སྐྱིད་པོ་དེ་རང་ཡུལ་ལུང་པ་རེད། །
གནས་རི་བཟང་པོ་དེ་ག་ཡིན་མ་ཤེས་ན། གནས་རི་བཟང་པོ་དེ་རི་རབ་ཕག་ཞལ་རེད།
ཐག་རིང་ཨ་ཇོ་དེ་བསྐོར་བ་ཧྲིལ་ལེ་ལེ། དད་པ་ཅན་གྱིས་ཕྱག་རྒྱ་དྲུག་སེ་ཧྲིག །
བཀྲ་ཤིས་པའི་བྲོ་ར་བདེ་མོར་བཞུགས། །
བྲོ་ཡི་བཀྲ་ཤིས་བརྗོད་པ།
བྲོ་ཞི་བ་དགུང་སྔོན་མཐོན་པོ་ཡོད། མགྲོན་ཆུང་ཉི་ཟླ་སྐར་གསུམ་འཛོམས་ཡོད། །
ཉི་མ་གླིང་བཞིས་བསྐོར་ས་འཛོམས་ཡོད། ཕྱོགས་བཞི་མུན་པ་གསལ་ལུགས་ཡག་
དགའ་ཡིད་གསུམ་ལྷ་ལ་མཆོད་པ་འབུལ། བྲོ་ཨེ་བསམ་མ་ཎི་ཆོས་རོགས་འཆམ།
བཀྲ་ཤིས་ཤོག་སེ་སྨོན་ལམ་ཡག ཁྲི་གདུགས་ཉི་མ་འདྲ་ལེ་དེ་བཀྲ་ཤིས་ཤོག
ལོ་ད་ལོ་འཛོམས་པའི་བཀྲ་ཤིས་ཤོག སང་ཕ་ལམ་འཛོམས་པའི་རྟེན་འབྲེལ་རེད།
་ བཀྲ་ཤིས་ཤོག་སེ་སྨོན་ལམ་ཡག ཤར་ངོ་གསལ་འདྲ་ལེ་དེ་བཀྲ་ཤིས་ཤོག །
268



ཁྱོད་བྲལ་ཞིང་འཛོམས་བཞིན་ལ་མོ་རྒྱག ལོ་ད་ལོ་འཛོམས་པའི་རྟེན་འབྲེལ་རེད། །
སང་ཕ་ལམ་འཛོམས་པའི་སྨོན་ལམ་རེད། བཀྲ་ཤིས་ཤོག་སེ་སྨོན་ལམ་ཡག །
ཤར་སྨིན་དྲུག་འདྲ་ལེ་དེ་བཀྲ་ཤིས་ཤོག ལོ་ད་ལོ་འཛོམས་པའི་བཀྲ་ཤིས་ཤོག
སང་ཕ་ལམ་འཛོམས་པའི་རྟེན་འབྲེལ་རེད། བཀྲ་ཤིས་ཤོག་སེ་སྨོན་ལམ་ཡག་
ལ་ཕར་ནང་ཚུར་ལ་མི་གཅིག་བྱུང༌། མི་མ་རེད་ཐང་དཀར་རྒོད་པོ་རེད། ད་
ལོ་ད་ལོ་མ་འགྲོ་བཞུགས་རོགས་བྱེད། ལོ་ད་ལོ་འཛོམས་པའི་རྟེན་འབྲེལ་རེད།
སང་ཕ་ལམ་འཛོམས་པའི་སྨོན་ལམ་ཡོད། །
ས་བཅད་བཅུ་བཞི་པ། གཞས་ཚིག་ཁག་གཅིག་
བུ་མོ་ཚེ་རིང་མཚོ་མོ།
བུ་མོ་ཚེ་རིང་མཚོ་མོར་རྒྱན་ཆ་མི་འདུག་མ་གསུངས། མགོ་རས་རྒྱ་རས་དཀར་ཆུང་ཚེ་རིང་མཚོ་མོའི་རྒྱན་ཆ།
བུ་མོ་ཚེ་རིང་མཚོ་མོར་རྒྱན་ཆ་མི་འདུག་མ་གསུངས། རྣ་ལུང་བྱུ་ལོང་སུམ་རྩེག་ཚེ་རིང་མཚོ་མོའི་རྒྱན་ཆ།
བུ་མོ་ཚེ་རིང་མཚོ་མོར་རྒྱན་ཆ་མི་འདུག་མ་གསུངས། ཕྱུ་པ་གོས་ཆེན་ཕྱུ་པ་ཚེ་རིང་མཚོ་མོའི་རྒྱན་ཆ།
བུ་མོ་ཚེ་རིང་མཚོ་མོར་རྒྱན་ཆ་མི་འདུག་མ་གསུངས། ལྷམ་སྒྲོག་ག་ཟིལ་སྒོར་སྒོར་ཚེ་རིང་མཚོ་མོའི་རྒྱན་ཆ།
བུ་མོ་ཚེ་རིང་མཚོ་མོར་རྒྱན་ཆ་མི་འདུག་མ་གསུངས། སྐ་རགས་དར་ཚོན་སྣ་ལྔ་ཚེ་རིང་མཚོ་མོའི་རྒྱན་ཆ།
བུ་མོ་ཚེ་རིང་མཚོ་མོར་རྒྱན་ཆ་མི་འདུག་མ་གསུངས། ཆབ་མ་ཆུ་སྲིན་ཁ་སྤྲོད་ཚེ་རིང་མཚོ་མོའི་རྒྱན་ཆ།
བུ་མོ་ཚེ་རིང་མཚོ་མོར་རྒྱན་ཆ་མི་འདུག་མ་གསུངས། པང་གདན་འཇའ་ཚོན་སྣ་ལྔ་ཚེ་རིང་མཚོ་མོའི་རྒྱན་ཆ།
བུ་མོ་ཚེ་རིང་མཚོ་མོར་རྒྱན་ཆ་མི་འདུག་མ་གསུངས། ལྷམ་ཆུང་འཇའ་རིས་ཤིག་ཤིག་ཚེ་རིང་མཚོ་མོའི་རྒྱན་ཆ།
རི་ཡག་པོ་གསེར་རིའི་སྒང་ལ།
རི་ཡག་པོ་གསེར་རིའི་སྒང་ལ། མཚོ་ཡག་པོ་གསེར་མཚོ་ཞིག་ཆགས་བྱུང་།
མཚོ་ཡག་པོ་གསེར་མཚོའི་ནང་ལ། ཤིང་ཡག་པོ་གསེར་བྱ་ཞིག་འཁྲུངས་བྱུང་།
ཤིང་ཡག་པོ་གསེར་ཤིང་མགོ་ལ། བྱ་ཡག་པོ་གསེར་བྱ་ཞིག་བབས་བྱུང་།
བྱ་ཡག་པོ་གསེར་བྱ་ཞིག་བབས་ནས། སྐད་སྙན་མོ་དྲུག་འགྱུར་ཞིག་བརྒྱབ་བྱུང་།
ང་ལོ་ཆུང་སེམས་པ་ཞིག་དགའ་བྱུང་། །
རི་ཡག་པོ་དངུལ་རིའི་སྒང་ལ། མཚོ་ཡག་པོ་དངུལ་མཚོ་ཞིག་ཆགས་བྱུང༌། །
མཚོ་ཡག་པོ་དངུལ་མཚོའི་ནང་ལ། ཤིང་ཡག་པོ་དངུལ་བྱ་ཞིག་འཁྲུངས་བྱུང་།
269



ཤིང་ཡག་པོ་དངུལ་བྱའི་མགོ་ལ། བྱ་ཡག་པོ་དངུལ་བྱ་ཞིག་བབས་བྱུང་།
བྱ་ཡག་པོ་དངུལ་བྱ་ཞིག་བབས་ནས། སྐད་སྙན་མོ་དྲུག་འགྱུར་ཞིག་བརྒྱབ་བྱུང༌།།
ང་ལོ་ཆུང་སེམས་པ་ཞིག་དགའ་བྱུང་།
རི་ཡག་པོ་དུང་རིའི་སྒང་ལ། མཚོ་ཡག་པོ་དུང་མཚོ་ཞིག་ཆགས་བྱུང་།
མཚོ་ཡག་པོ་དུང་མཚོའི་ནང་ལ། ཤིང་ཡག་པོ་དུང་བྱ་ཞིག་འཁྲུངས་བྱུང་།
ཤིང་ཡག་པོ་དུང་བྱའི་མགོ་ལ། བྱ་ཡག་པོ་དུང་བྱ་ཞིག་བབས་བྱུང༌།།
བྱ་ཡག་པོ་དུང་བྱ་ཞིག་བབས་ནས། སྐད་སྙན་མོ་དྲུག་འགྱུར་ཞིག་བརྒྱབ་བྱུང་།
ང་ལོ་ཆུང་སེམས་པ་ཞིག་དགའ་བྱུང་། །
རི་ཡག་པོ་ཟངས་རིའི་སྒང་ལ། མཚོ་ཡག་པོ་ཟངས་མཚོ་ཞིག་ཆགས་བྱུང་།
མཚོ་ཡག་པོ་ཟངས་མཚོའི་ནང་ལ། ཤིང་ཡག་པོ་ཟངས་བྱ་ཞིག་འཁྲུངས་བྱུང་།།
ཤིང་ཡག་པོ་ཟངས་བྱའི་མགོ་ལ། བྱ་ཡག་པོ་ཟངས་བྱ་ཞིག་བབས་བྱུང་།
བྱ་ཡག་པོ་ཟངས་བྱ་ཞིག་བབས་ནས། སྐད་སྙན་མོ་དྲུག་འགྱུར་འདྲ་བརྒྱབ་བྱུང་།།
ང་ལོ་ཆུང་སེམས་པ་ཞིག་དགའ་བྱུང༌། །
རི་ཡག་པོ་ལྕགས་རིའི་སྒང་ལ། མཚོ་ཡག་པོ་ལྕགས་མཚོ་ཞིག་ཆགས་བྱུང༌། །
མཚོ་ཡག་པོ་ལྕགས་མཚོའི་ནང་ལ། ཤིང་ཡག་པོ་ལྕགས་བྱ་ཞིག་འཁྲུངས་བྱུང་།
ཤིང་ཡག་པོ་ལྕགས་བྱའི་མགོ་ལ། བྱ་ཡག་པོ་ལྕགས་བྱ་ཞིག་བབས་བྱུང༌།
བྱ་ཡག་པོ་ལྕགས་བྱ་ཞིག་བབས་ནས། སྐད་སྙན་མོ་དྲུག་འགྱུར་ཞིག་བརྒྱབ་བྱུང༌། །
ང་ལོ་ཆུང་སེམས་པ་ཞིག་དགའ་བྱུང༌། །
རི་ཡག་པོ་གཡུ་རིའི་སྒང་ལ། མཚོ་ཡག་པོ་གཡུ་མཚོ་ཞིག་ཆགས་བྱུང་།
མཚོ་ཡག་པོ་གཡུ་མཚོའི་ནང་ལ། ཤིང་ཡག་པོ་གཡུ་བྱ་ཞིག་འཁྲུངས་བྱུང༌།
ཤིང་ཡག་པོ་གཡུ་བྱའི་མགོ་ལ། བྱ་ཡག་པོ་གཡུ་བྱ་ཞིག་བབས་བྱུང༌།
བྱ་ཡག་པོ་གཡུ་བྱ་ཞིག་བབས་ནས། སྐད་སྙན་མོ་དྲུག་འགྱུར་ཞིག་བརྒྱབ་བྱུང་།
ང་ལོ་ཆུང་སེམས་པ་ཞིག་དགའ་བྱུང་།
ལ་གཅིག་ལ་གཉིས་བར་ལ།
ལ་གཅིག་རྒྱག་བཞིན་འོངས་ཡིན། ལ་གཉིས་ལོགས་སྟེ་འོངས་ཡིན།
ལ་གཅིག་ལ་གཉིས་བར་ལ། ཇ་གཅིག་བསྐོལ་བཞིན་འོངས་ཡིན། །
ཆུ་གཅིག་བརྒལ་བཞིན་འོངས་ཡིན། ཆུ་གཉིས་བརྒལ་བཞིན་འོངས་ཡིན།
270



ཆུ་གཅིག་ཆུ་གཉིས་བར་ལ། གསེར་ཟམ་བཙུགས་དེ་འོངས་ཡིན།
གསེར་ཟམ་བཙུགས་དེ་འོངས་ཡིན། འགྲོ་མི་སུ་འགྲོ་ང་འགྲོ།
འགྲོ་མི་སུ་འགྲོ་ང་འགྲོ་དེ། འགྲོ་མི་རང་ཚོ་མི་སེར། །
འགྲོ་མི་རང་ཚོ་མི་སེར་དེ། ལ་མོ་རེ་རེ་བརྒྱབ་བྱུང༌། །
ལ་མོ་རེ་རེ་ལོག་བྱུང་། སྤང་མཇུག་རེ་རེ་བཞག་ཡོད།
སྤང་མཇུག་རེ་རེ་ནང་ལ། མེ་ཏོག་བརྒྱ་རེ་བཞད་ཡོད།།
མེ་ཏོག་བརྒྱ་རེ་བཞད་ཡོད། མེ་ཏོག་ཁྲ་གསུམ་འཛོམས་ཡོད།
མེ་ཏོག་ཁྲ་གསུམ་འཛོམས་ཡོད། བསྐལ་བཟང་མེ་ཏོག་མཛེས་བྱུང་།
བསྐལ་བཟང་མེ་ཏོག་མཛེས་ན། བསྐལ་བཟང་ལྷ་ལ་ཕུལ་ཡོད། །
བསྐལ་བཟང་ལྷ་ལ་ཕུལ་ན། ལྷ་ཡི་དངོས་གྲུབ་གནང་བྱུང་།
ལྷ་ཡི་དངོས་གྲུབ་གནང་ཡོད། རྐྱེན་ངན་བར་ཆད་སེལ་བྱུང༌།
རྐྱེན་ངན་བར་ཆད་བསལ་ན། ལོ་ཆུང་སེམས་པ་དགའ་བྱུང་།
འཇམ་པོ་བཀྲ་ཤིས་ཁ་བཏགས། སྐུ་ཁམས་བདེ་མོར་བཞུགས་རོགས།
ཨ་ཁུ་བྱམས་པ། །
གངས་རི་སྐོར་བཞིན་འོངས་ཡིན། གངས་ཆུ་འཐུང་བཞིན་འོངས་ཡིན།
གངས་དང་སེང་ཆེན་གཉིས་ལ། དགོངས་པ་བཞེད་བཞིན་འོངས་ཡིན།
བླ་མ་མ་ཡིན་བླ་མ་དེ། བླ་མ་རྫོབ་ན་ཅི་ཕན། །
བླ་མ་ཡོན་ཏན་མེད་པ་དེ། ཞུ་བ་ཕུལ་ན་ཅི་ཕན། །
སེམས་པ་མ་ཕོག་མི་དེ། གསེར་སྐུ་རེད་ན་ཅི་ཕན།
མཆོད་རྟེན་ནང་རྟེན་མེད་པ་དེ། སྐོར་ར་བསྐོར་ན་ཅི་ཕན།
ང་ཚོ་མི་སེར་མི་འཛོམས་དེ། ང་ཚོ་མི་སེར་འཛོམས་ཡོད།
ང་ཚོ་མི་སེར་མི་འཛོམས་ས་དེ། ས་ཆ་ག་ཡིན་མ་ཤེས་ན།
ས་ཆ་ག་ཡིན་མ་ཤེས་ན། ས་ཆ་རང་ཡུལ་ཕྱོགས་ལ། །
ས་ཆ་རང་ཡུལ་ཕྱོགས་ལ། མི་རེ་གཞས་རེ་བཏང་ཡོད།
མི་རེ་གཞས་རེ་བཏང་ན། ལོ་ཆུང་སེམས་པ་དགའ་བྱུང་།
གཞས་ཡོད་གཞས་གཅིག་གཏོང་རོགས། གཞས་མེད་གཞས་མཚམས་ཞོག་རོགས།
271



རྨ་བྱ་མཁས་པ་ཡིན་ན།
བདུད་རྩི་དང་པོ་མི་བཙལ་བདུད་རྩི་དང་པོ་བཙལ། བདུད་རྩི་དང་པོ་བཙལ་ས་དེ་སྤང་དང་སུ་རུ་
མཚམས་ལ།
བདུད་རྩི་གཉིས་པ་བཙལ་ས་དེ་ལ་ཁ་ཆུ་མིག་མཚམས་ལ། །
བདུད་རྩི་གསུམ་པ་བཙལ་ས་དེ་རྒྱ་ཞིང་ཆུ་མ་ནང་ལ། བདུད་རྩི་སྣ་གསུམ་འཛོམས་ན་ཞིམ་པོ་ཆང་
གཅིག་བཅོས་ཡོད། །
ཞིམ་པོ་ཆང་གཅིག་བཅོས་ནས་བདུད་རྩི་ཕབས་གཅིག་བཏབ་ཡོད། བདུད་རྩི་ཕབས་གཅིག་བཏབ་ན་
མངར་མོ་ཆང་གཅིག་གསོལ་བྱུང་། །
མངར་མོ་ཆང་གཅིག་གསོལ་ན་བདུད་རྩི་ཨ་རག་བསྐོལ་ཡོད། བདུད་རྩི་ཨ་རག་བསྐོལ་ན་མི་དགའ་མི་
གཅིག་ག་ཡོད།
མི་དགའ་མི་གཅིག་མེད་ན་ལོ་ཆུང་སེམས་པ་དགའ་བྱུང་། དོ་ནུབ་མར་གཅིག་བྲལ་ནས་སང་ལམ་ཡར་
གཅིག་འཛོམས་རོགས།
སོ་དོ་ཡ་ལ།
ཅི་བསམ་ང་ཡིས་མི་ཤེས་གཉིས་བསམ་ཁྱོད་ལ་དྲིས་ཡོད། ཅི་བསམ་གཉིས་བསམ་ཤེས་ན་ཞབས་བྲོ་
མཉམ་དུ་བརྒྱབ་ཡོད།
གཞས་བྲོ་མཉམ་དུ་བརྒྱབ་ན་ལོ་ཆུང་སེམས་པ་དགའ་བྱུང་། ཅི་བསམ་བརྒྱབ་པའི་ཞབས་བྲོ་དེ་རྒྱ་བྱ་ཡིན་
ན་བསམ་བྱུང་།
རྒྱ་བྱ་ཡིན་ན་བསམ་བྱུང་དེ་རྒྱ་བྱ་ཞབས་བྲོ་འགྲིག་བྱུང་། གཉིས་བསམ་མི་འགྱུར་རྡོག་བྲོ་དེ་རྨ་བྱ་ཡིན་ན་
བསམ་བྱུང་།
རྨ་བྱ་ཡིན་ན་བསམ་བྱུང་དེ་རྨ་བྱ་རྡོག་བྲོ་འགྲིག་བྱུང༌། ཞབས་བྲོ་རྡོག་བྲོ་འགྲིག་ན་ལོ་ཆུང་སེམས་པ་
དགའ་བྱུང་།
ལོ་ཆུང་སེམས་པ་དགའ་བྱུང་དེ་དགའ་བའི་ཞབས་བྲོ་རྒྱག་བྱུང་། ལོ་ཆུང་སེམས་པ་དགའ་བྱུང་དེ་གནམ་
ལ་སྐད་སྒྲ་འགྲིག་བྱུང༌།
གནམ་ལ་སྐད་སྒྲ་འགྲིག་བྱུང་དེ་ས་ལ་རྡོག་སྒྲ་འགྲིག་བྱུང༌། སྐད་སྒྲ་རྡོག་སྒྲ་མེད་ན་ལྟད་མོ་ཅི་ལ་ལྟ་འགྲོ་
གཞས་ར་བཀྲ་ཤིས་རྟགས་བརྒྱད་དེ་མ་འགྱུར་བདེ་མོར་བཞུགས་རོགས།
272



ཐང་ཡར་ཐང་མར་ཐང་བར་ཐང་གསུམ། །
ཐང་ཡར་ཐང་མར་ཐང་བར་ཐང་གསུམ། མཁར་གཅིག་མི་ཆགས་མཁར་གཅིག་ཆགས།
རྒྱ་ཀོང་པོ་ཐང་ལ་མཁར་གཅིག་ཆགས། ཐང་མགོ་ཟལ་ཆུང་འབྲི་ཡིས་བརྒྱན།
འབྲི་ཟལ་ཆུང་བརྒྱ་ལ་བེའུ་ཆུང་བརྒྱ། ང་བེའུ་ཆུང་གཅིག་ལ་ཨ་མ་མེད། །
སྤང་མེ་ཏོག་བཞད་དུས་ཨ་མ་རེད། མཁར་གཅིག་མི་ཆགས་མཁར་གཅིག་ཆགས།
རྒྱ་ཀོང་པོ་ཐང་ལ་མཁར་གཅིག་ཆགས། ཐང་སྐེ་འདོ་བ་རྟ་ཡིས་བརྒྱན། །
རྟ་འདོ་བ་བརྒྱ་ལ་རྟེའུ་ཆུང་བརྒྱ། རྟ་འདོ་བ་ཡག་བྱུང་ཡག་བྱུང་དེ།
སྒ་གསེར་སྒ་མཛེས་བྱུང་མཛེས་བྱུང་། རྟ་མ་མི་ཚེ་སྡོད་མི་རེད།
སྡོད་མི་སེམས་པ་མ་ཆུང་རོགས། སྒ་གསེར་སྒོ་བརྒྱབ་ནས་ཚུར་གཅིག་འཛོམས།
མཁར་གཅིག་མི་ཆགས་མཁར་གཅིག་ཆགས། རྒྱ་ཀོང་པོ་ཐང་ལ་མཁར་གཅིག་ཆགས།
ཐང་མཐའ་ཡུ་མོ་ལུག་གིས་བརྒྱན། ལུག་ཡུ་མོ་བརྒྱ་ལ་ལུག་ཕྲུག་བརྒྱ།།
ལུག་གུ་གཅིག་ལ་ཨ་མ་མེད། རྩྭ་རམ་པ་རྒྱས་དུས་ཨ་མ་རེད། །
གཞས་ར་བཀྲ་ཤིས་རྟགས་བརྒྱད་དེ། མ་འགྱུར་བདེ་མོར་བཞུགས་རོགས།
རང་ཚོ་ཡར་ཡར་འགྲོ།
རང་ཚོ་ཡར་ཡར་འགྲོ་བྱུང་། ཆུ་གཅིག་མར་མར་བབས་བྱུང༌། །
ཆུ་གཅིག་རྩ་ལ་སླེབས་དུས། ཆུ་གཅིག་ཆུ་ངོ་མ་ཤེས། །
ཆུ་གཅིག་ཆུ་ངོ་མ་ཤེས་དེ། ཇ་གཅིག་བཙུགས་ཐག་མ་ཆོད། །
ཆུ་གཅིག་ཆུ་ངོ་ཤེས་དེ། རང་ཡུལ་ལྷ་ཆུ་དཀར་པོ། །
རང་ཡུལ་ལྷ་ཆུ་དཀར་པོ་དེ། ཇ་ཐབ་ལན་གསུམ་བཙུགས་ཡོད།
ཇ་ཐབ་ལན་གསུམ་བཙུགས་ནས། ཁོལ་མོ་ལན་གསུམ་བརྒྱབ་ཡོད།
ཁོལ་མོ་ལན་གསུམ་རྒྱག་དུས། ཞིམ་པོ་ཇ་གཅིག་འཐུང་ཡོད།།
རང་ཚོ་ཡར་ཡར་འགྲོ་དུས། ཤིང་གཅིག་རྩེ་ལ་སླེབས་བྱུང་།།
ཤིང་གཅིག་རྩ་ལ་སླེབས་ན། ཤིང་གཅིག་ཤིང་ངོ་མ་ཤེས།
ཤིང་གཅིག་ཤིང་ངོ་མ་ཤེས་དེ། ལྷ་བསང་གཏོང་ཐག་མ་ཆོད། །
ཤིང་གཅིག་ཤིང་ངོ་ཤེས་ན། རང་ཡུལ་ལྷ་ཤིང་ཤུག་པ། །
རང་ཡུལ་ལྷ་ཤིང་ཤུག་པ་དེ། ལྷ་བསང་དཀར་པོ་བཏང་ཡོད། །
273



ལྷ་བསང་དཀར་པོ་བཏང་ནས། སྟེང་མཆོག་ལྷ་ལ་ཕུལ་ཡོད། །
འཇམ་པོ་བཀྲ་ཤིས་ཁ་བཏགས་དེ། སྐུ་ཁམས་བདེ་མོར་བཞུགས་རོགས།
རི་ཡག་མོ་གསེར་རིའི་མགོ་ལ།
རི་ཡག་མོ་གསེར་རིའི་མགོ་ལ། མཚོ་ཡག་མོ་གསེར་མཚོ་གཅིག་ཆགས་ཡོད།
མཚོ་ཡག་མོ་གསེར་མཚོ་གཅིག་ནང་ལ། ཤིང་ཡག་མོ་གསེར་ཤིང་གཅིག་སྐྱེ་བྱུང་།
ཤིང་ཡག་མོ་གསེར་ཤིང་གཅིག་མགོ་ལ། བྱ་ཡག་མོ་གསེར་བྱ་གཅིག་བབས་བྱུང་།
བྱ་ཡག་མོ་གསེར་བྱ་གཅིག་བབས་ན། སྐད་ཡག་མོ་གསུང་སྐད་རྒྱག་བྱུང་། །
སྐད་ཡག་མོ་གསུང་སྐད་བརྒྱབ་ན། ང་ལོ་ཆུང་སེམས་པ་དགའ་བྱུང༌། །
རི་ཡག་མོ་དངུལ་རིའི་མགོ་ལ། མཚོ་ཡག་མོ་དངུལ་མཚོ་གཅིག་ཆགས་ཡོད།
མཚོ་ཡག་མོ་དངུལ་མཚོ་གཅིག་ནང་ལ། ཤིང་ཡག་མོ་དངུལ་ཤིང་གཅིག་སྐྱེས་བྱུང་།
ཤིང་ཡག་མོ་དངུལ་ཤིང་གཅིག་མགོ་ལ། བྱ་ཡག་མོ་དངུལ་བྱ་གཅིག་བབས་བྱུང་།
བྱ་ཡག་མོ་དངུལ་བྱ་གཅིག་བབས་ན། སྐད་ཡག་མོ་གསུང་སྐད་རྒྱག་བྱུང་།
སྐད་ཡག་མོ་གསུང་སྐད་བརྒྱབ་ན། ང་ལོ་ཆུང་སེམས་པ་དགའ་བྱུང་། །
རི་ཡག་མོ་དུང་རིའི་མགོ་ལ། མཚོ་ཡག་མོ་དུང་མཚོ་གཅིག་ཆགས་ཡོད།
མཚོ་ཡག་མོ་དུང་མཚོ་གཅིག་ནང་ལ། ཤིང་ཡག་མོ་དུང་ཤིང་གཅིག་སྐྱེ་བྱུང་།
ཤིང་ཡག་མོ་དུང་ཤིང་གཅིག་མགོ་ལ། བྱ་ཡག་མོ་དུང་བྱ་གཅིག་བབས་བྱུང་།
བྱ་ཡག་མོ་དུང་བྱ་གཅིག་བབས་ན། སྐད་ཡག་མོ་དུང་སྐད་རྒྱག་བྱུང་། །
སྐད་ཡག་མོ་དུང་སྐད་རྒྱག་ན། ང་ལོ་ཆུང་སེམས་པ་དགའ་བྱུང༌།
འཇམ་པོ་བཀྲ་ཤིས་ཁ་བཏགས། མ་འགྱུར་བདེ་མོར་བཞུགས་རོགས།
སྐོར་ར་ཕྱི་སྐོར་ནང་སྐོར། །
ཡར་འགྲོ་ཡར་འགྲོ་ཡར་འགྲོ ལྷ་སའི་ཕྱོགས་ལ་ཡར་འགྲོ
རང་ཚོ་མི་སེར་ཚང་མ། ལྷ་སའི་ཇོ་བོ་མཇལ་འགྲོ་
གསོལ་བ་སྨོན་ལམ་འདེབས་བཞིན། ཇོ་བོ་ནང་སྐོར་སྐོར་འགྲོ་
སྐོར་ར་ནང་སྐོར་ནང་སྐོར། ནང་ལ་བར་ཆད་སེལ་རོགས།།
མར་འོང་མར་འོང་མར་འོང་། རང་ཡུལ་ཕྱོགས་ལ་མར་འོང་།
རང་ཚོ་མི་སེར་ཚང་མ། གནས་མཆོག་རི་རབ་ཕག་ཞལ་སྐོར་འགྲོ་
274



སྐོར་ར་ཕྱི་སྐོར་ཕྱི་སྐོར། ཕྱི་ལ་སྒྲིབ་པ་དག་རོགས།
རང་ཚོ་མི་སེར་ཚང་མ། སྐོར་ར་རྒྱག་བཞིན་རྒྱག་བཞིན།
བདེ་སྐྱིད་ཕུན་སུམ་ཚོགས་རོགས། དོ་ནུབ་མར་གཅིག་བྲལ་ན།
སང་ལམ་ཡར་གཅིག་འཛོགས་རོགས། །
ནམ་ལངས་བྱུང་སེ།
ལོ་ཆུང་རང་ཚོ་མ་འཛོམས། ལོ་ཆུང་རང་ཚོ་འཛོམས་ཡོད།
ལོ་ཆུང་རང་ཚོ་མ་འཛོམས་དེ། མ་འཛོམས་ལོ་དང་ཟླ་བ།
ས་དེ་བསོད་ནམས་ཆེ་བྱུང་། ད་ལོ་ལོ་ལ་འཛོམས་བྱུང་།
ལོ་ཆུང་ང་ཡི་ཕ་ཡུལ་དེ། འབོད་ན་གོ་ས་མ་རེད། །
འབོད་ན་གོ་ས་མ་རེད་དེ། ཆུ་བོ་སྐད་སྒྲས་ཆེ་བྱུང་།
ལོ་ཆུང་ང་ཡི་ཕ་ཡུལ་དེ། བལྟས་ན་རིག་ས་མ་རེད།
ལྟ་ན་རིག་ས་མ་རེད་དེ། རི་བོ་རི་ཡིས་གཡོག་བྱུང་།
ལོ་ཆུང་ང་ཡི་ཕ་ཡུལ་དེ། འགྲོ་ན་སླེབས་ས་མ་རེད། །
འགྲོ་ན་སླེབས་ས་མ་རེད་དེ། ཨ་ཆེན་ཐང་ཐག་རིང་བྱུང༌།
ཨ་ཆེན་ཐང་ཐག་རིང་བྱུང་། རྟ་ཕོ་རྐང་དཀར་རག་བཙན།
རྟ་ཕོ་རྐང་དཀར་རག་བཙན་དེ། རྐང་པ་མགྱོགས་ཙམ་སྤོས་རོགས།
རྐང་པ་མགྱོགས་ཙམ་མ་སྤོས་ན། ཉི་མ་ཉི་ཐག་ཐུང་བྱུང་།
ཉི་མ་ཉི་ཐག་ཐུང་ན། ཕ་ཡུལ་སླེབས་ས་མ་རེད། །
རྟ་ཕོ་གཞོན་རྟ་རང་གཉིས། ལ་མོ་མཉམ་པོ་རྒྱག་འགྲོ
ལ་མོ་ལ་ཁ་སླེབས་བྱུང༌། རང་ཡུལ་རི་མགོ་རིག་བྱུང་།
རང་ཡུལ་རི་མགོ་རིག་ན། དྲིན་ཆེན་ཕ་མ་དྲན་བྱུང༌།
དྲིན་ཆེན་ཕ་མ་དྲན་ན། སང་ཉིན་ལ་མོ་རྒྱག་འགྲོ།
དཀའ་མོ་ལ་གཅིག་མ་བརྒྱབ་ན། བདེ་མོ་ཐང་ལ་མི་སླེབས། །
བདེ་མོ་ཐང་ལ་སླེབས་དུས། དྲིན་ཆེན་ཕ་མ་འཛོམས་བྱུང་།
དྲིན་ཆེན་ཕ་མ་འཛོམས་ན། བྲལ་དགོས་བསམ་པ་མི་འདུག
གལ་སྲིད་བྲལ་དགོས་བྱུང་ན། བྲལ་བའི་སྨོན་ལམ་བཞག་རོགས།
གཞས་ར་བཀྲ་ཤིས་རྟགས་བརྒྱད་དེ། མ་འགྱུར་བདེ་མོར་བཞུགས་རོགས།
275



ང་རང་ཡར་ཡར་འགྲོ་
ང་ཐང་རེ་ཐང་ལ་ཡར་ཡར་འགྲོ རྟ་འདོ་བ་བཞོན་བཞིན་ཡར་ཡར་འགྲོ།
འགྲོས་རྐང་པ་བརྒྱ་ཡི་བསམ་དོན་གྲུབ། སྒ་གསེར་སྒོ་བརྒྱ་ཡི་ཕུན་སུམ་ཚོགས།
ང་སྒང་རི་སྒང་ལ་ཡར་ཡར་འགྲོ སྒང་ལྷ་ཤིང་ཤུག་པ་བསང་གཅིག་བཏང་།
བསང་ལྷ་བསང་མ་རེད་འཛོམས་བསང་རེད། ཁྱོད་འགྲོ་མི་རྗེས་ལ་ཨ་མགོན་བསམ།
ང་སྤང་རི་སྤང་ལ་ཡར་ཡར་འགྲོ སྤང་མེ་ཏོག་འཐུ་བཞིན་ཡར་ཡར་འགྲོ
སྤང་ཤྭ་བ་རྩྭ་ལ་ཡར་ཡར་འགྲོ ཤྭ་རྭ་ལག་རྒྱས་ཤིང་ཕུན་སུམ་ཚོགས། །
ང་གཞུང་རི་གཞུང་ལ་ཡར་ཡར་འགྲོ གཞུང་ཆུ་ལ་དར་ཐག་འཐེན་བཞིན་འགྲོ་
དར་དཀར་སེར་དམར་ལྗང་དར་ཐག་འཐེན། ཚེ་ཨ་རིང་བསམ་ཤིང་སྨོན་ལམ་བཏབ།
གཞས་ར་བཀྲ་ཤིས་རྟགས་བརྒྱད། མི་འགྱུར་བདེ་མོར་བཞུགས་རོགས།
ཨ་རོགས་ཁམས་པ།
འགྲོ་དགོས་འགྲོ་དགོས་བསམ་བྱུང་དེ་ཨ་ཆུང་མི་ཡུལ་ལུང་པ། ཨ་ཆུང་མི་ཡུལ་ལུང་པ་དེ་ཉི་མ་ལོ་ལས་རིང་བྱུང་།
ཉི་མ་རིང་རེད་མ་བསམ་དེ་ཨ་ཆུང་མི་ཡུལ་ལུང་པ། ཨ་ཆུང་རང་ཡུལ་ལུང་པ་དེ་ཉི་མ་ཐུང་རེད་བསམ་བྱུང་།
ཉི་མ་ཐུང་རེད་མ་བསམ་དེ་ཨ་ཆུང་རང་ཡུལ་ལུང་པ། ཨ་ཆུང་འགྲོ་དགོས་བསམ་བྱུང་དེ་ལ་ལ་ཁ་བ་བཞག་ཐལ།
སེམས་པ་ཆུང་དགོས་མ་རེད་དེ་གསེར་གྱི་ཉི་མ་ཤར་ཡོངས། གསེར་གྱི་ཉི་མ་ཤར་ན་སང་ཉིན་ལ་མོ་རྒྱག་འགྲོ
རྒྱ་དྲེལ་མི་ཉག་འཚེར་མོ་དེ་ལ་སྒོ་མར་གཅིག་ཕྱེ་རོགས། ལ་སྒོ་མར་གཅིག་ཕྱེ་ན་ལ་མོ་ལ་ཁ་སླེབས་བྱུང་།
ལ་མོ་ལ་ཁ་སླེབས་ན་བསམ་པ་ཅི་འདྲ་གཏོང་ཡོད། བདག་གི་དྲིན་ཆེན་ཕ་མ་དེ་སྐུ་ཚེ་རིང་ན་བསམ་བྱུང་། །
གཞས་ར་བཀྲ་ཤིས་རྟགས་བརྒྱད་དེ་སྐུ་ཁམས་བདེ་མོར་བཞུགས་རོགས།
ཤར་གྱི་ཁྲི་གདུགས་ཉི་མ།
ཉི་མ་དང་པོ་མི་ཤར་ཉི་མ་དང་པོ་ཤར་བྱུང་། ཉི་མ་དང་པོ་ཤར་བྱུང་ཤར་གྱི་ཁྲི་གདུགས་ཉི་མ།
ཤར་གྱི་ཁྲི་གདུགས་ཉི་མ་ལ་མོ་ལ་ཁ་ཤར་བྱུང་། ལ་མོ་ལ་ཁ་ཤར་བྱུང་དེ་གསལ་ཆ་མི་འདྲ་ཁ་ཁ།
གསལ་ཆ་མི་འདྲ་ཁ་ཁ་དེ་གཅིག་ནི་ཁྲི་གདུགས་ཉི་མ། གཅིག་ནས་ཁྲི་གདུགས་ཉི་མ་དེ་གཉིས་ནས་
དཀར་གསལ་ཟླ་བ།
གཉིས་ནས་དཀར་གསལ་ཟླ་བ་རེད་གསུམ་ནས་སྨིན་དྲུག་ཁྲ་མོ་རེད། གསུམ་ནས་སྨིན་དྲུག་ཁྲ་མོ་དེ་
འཛམ་བུ་གླིང་ལ་གསལ་བྱུང༌། །
གནམ་ལ་སྐར་མ་གང་བྱུང་དེ་སྨིན་དྲུག་འདྲ་ཡང་མི་འདུག སྨིན་དྲུག་འདྲ་ཡང་ཡོད་ན་གསལ་ཆ་འདྲ་
276



ཡས་མི་འདུག་
རྒྱ་གྲོང་མི་ཡིས་གང་བྱུང་དེ་ཕ་མ་འདྲ་ཡང་མི་འདུག ཕ་མ་འདྲ་ཡང་ཡོད་ན་བྱམས་སེམས་འདྲ་ཡས་མི་
འདུག་
སྟོང་སྐུད་དམར་པོ་ཚ་ལོ་དེ་གཞས་ར་ནང་ལ་བཞག་ཡོད། གཞས་ར་འདི་ལ་བཞག་ན་མ་བརྗེད་སེམས་ལ་
བཞག་རོགས། །
རྒྱན་ཆ་མེད་རེད་མ་བསམ།
རྒྱན་ཆ་མེད་རེད་མ་བསམ་དེ་ཚེ་རིང་མཚོ་མོ་རྒྱན་ཆ། ཞྭ་མོ་ཚེ་རིང་སྐྱིན་ཁེབས་དེ་ཕོ་གསར་རང་གི་རྒྱན་ཆ།
པང་གདན་སི་ཤན་པང་གདན་དེ་བུ་མོ་གཡང་གི་རྒྱན་ཆ། གའུ་ལོ་བསྐོར་བཅུ་གཉིས་དེ་ཕོ་གསར་རང་གི་རྒྱན་ཆ།
སྐེ་རགས་རྒྱ་ཁྲ་སྐེ་རགས་དེ་བུ་མོ་གཡང་གི་རྒྱན་ཆ། རྒྱན་ཆ་མེད་རེད་མ་བསམ་དེ་རྒྱན་ཆ་སྣ་མིན་སྣ་ཚོགས།
རྒྱན་ཆ་སྣ་མིན་སྣ་ཚོགས་དེ་སུ་ཡི་བརྒྱན་ན་རྒྱན་ཡིན། ལྷམ་ཆུང་སྐྱེ་འགག་རྒྱན་དྲུག་དེ་ཕོ་གསར་རང་གི་རྒྱན་ཆ།
རྣ་ལུང་གཡུ་ཁྲི་གསུམ་བཙུགས་དེ་བུ་མོ་གཡང་གི་རྒྱན་ཆ། འབྲུག་གྲི་སྟག་ལྤགས་གླིང་པ་དེ་ཕོ་གསར་རང་གི་རྒྱན་ཆ།
དབུ་སྐྲ་རྒྱ་ལྕང་ལོ་མ་དེ་བུ་མོ་གཡང་གི་རྒྱན་ཆ། ཕྱུར་པ་སྤུ་ཕྲུག་ཕྱུ་པ་དེ་ཕོ་གསར་རང་གི་རྒྱན་ཆ།།
འཇམ་པོ་བཀྲ་ཤིས་ཁ་བཏགས་དེ་སྐུ་ཁམས་བདེ་མོར་བཞུགས་རོགས། །
འཛོམས་གཞས།
གནམ་ལ་སྐར་མ་བཟང་བྱུང༌། ས་ལ་དུས་ཚོད་ཡག་བྱུང་། །
སྟོད་ཀྱི་མངའ་རི་སྐོར་གསུམ། བར་གྱི་དབུས་གཙང་རུས་བཞི།
སྨད་ཀྱི་མདོ་ཁམས་སྒང་དྲུག མགུལ་ལ་ཕུག་བཞི་མདའ་བརྒྱད།
ཕ་རྒྱུད་གངས་རི་དཀར་པོ། མ་རྒྱུད་གཡུ་མཚོ་སྔོ་མོ།
ཕ་ཁུ་རི་རྒྱ་ལྷུན་པོ། མ་བསུ་མ་ཕམ་གཡུ་མཚོ།
བུ་ཚ་བཅོ་ལྔ་ཟླ་བ། བུ་མོ་ཚེ་རིང་མཚོ་མོ།
གཞས་ར་བཀྲ་ཤིས་རྟགས་བརྒྱད། འཆམ་རོགས་ཁ་བྲོ་ཚེ་རིང༌། །
དོ་ནུབ་མར་གཅིག་བྲལ་ན། སང་ལམ་ཡར་གཅིག་འཛོམས་རོགས།
བཀྲ་ཤིས་ལུང་པའི་ཕུ་ལ།།
བཀྲ་ཤིས་ལུང་པའི་ཕུ་ལ་བྲག་རི་དཀར་པོ་ཆགས་ཡོད། བྲག་རི་དཀར་པོ་མ་རེད་དེ་ལྷ་རི་དཀར་པོ་
བཞུགས་ཡོད། །
277



མདའ་དར་དཀར་པོ་ཁུར་ཤོག་དེ་ལ་བཙན་དཀར་གསོལ་ཡོད། བཀྲ་ཤིས་ལུང་པའི་ཕུ་ལ་བྲག་རི་དམར་
པོ་ཆགས་ཡོད། །
བྲག་རི་དམར་པོ་མ་རེད་དེ་བཙན་རི་དམར་པོ་བཞུགས་ཡོད། བཀྲ་ཤིས་ལུང་པའི་ཕུ་ལ་བྲག་རི་སྔོ་པོ་ཆགས་ཡོད།
བྲག་རི་སྔོ་པོ་མ་རེད་དེ་གནས་རི་སྔོ་པོ་བཞུགས་ཡོད། ཡར་ལ་མཆོད་པ་ཕུལ་ན་མར་ལ་དངོས་སྒྲུབ་གནང་བྱུང་།
ཡར་ལ་མཆོད་པ་ཕུལ་དེ་གཅིག་ནི་ལྷ་ཤིང་ཤུག་པ། གཅིག་ནི་ལྷ་ཤིང་ཤུག་པ་དེ་གཉིས་ནི་འབྲུ་དྲུག་སྔོ་མོ།
གཉིས་ནི་འབྲུ་དྲུག་སྔོ་མོ་དེ་གསུམ་ནི་ཡུལ་ཆུ་སྔོ་མོ། ཡུལ་ཆུ་སྔོ་མོ་བ་གཅིག་བཏབ་ན་འགྲོ་མི་རྒྱབ་ལ་ཨ་
མགོན་བསམ། །
འགྲོ་མི་རྒྱབ་ལ་མ་མགོན་ན་སྒང་ལྷ་བསང་གཏོང་ན་ཅི་ལ་ཕན། གཞས་ཡོད་གཞས་གཅིག་གཏོང་ཡོད་
གཞས་མེད་གཞས་མཚམས་བཞག་རོགས།
ཁུ་བྱུག
རྒྱ་བྱ་རྨ་བྱ་ཁུ་བྱུག་བྱ་དང་གསུམ། རྒྱ་བྱ་ང་ནི་ལྷ་སའི་ཐང་ལ་འབབ་འགྲོ
ལྷ་སའི་ཇོ་བོ་སྐུ་ཁམས་ཨེ་བདེ་ལྟ་འགྲོ ལྷ་སའི་ཇོ་བོ་སྐུ་ཁམས་བདེ་ནི་གསུངས་བྱུང་།
སྐུ་ཁམས་བདེ་ན་རང་སེམས་བསམ་པ་དགའ་བྱུང་། རང་སེམས་བསམ་པ་སྐྱིད་བྱུང་།
རྒྱ་བྱ་རྨ་བྱ་ཁུ་བྱུག་བྱ་དང་གསུམ། ཁུ་བྱུག་ང་ནི་རྒྱ་ནག་ཕྱོགས་ལ་ལོག་འགྲོ།
རྒྱ་ནག་གླང་ཆེན་སྐུ་ཁམས་ཨེ་བདེ་ལྟ་འགྲོ རྒྱ་ནག་གླང་ཆེན་སྐུ་ཁམས་བདེ་ནི་གསུངས་བྱུང༌།
སྐུ་ཁམས་བདེ་ན་རང་སེམས་བསམ་པ་དགའ་བྱུང་། རང་སེམས་བསམ་པ་སྐྱིད་བྱུང༌། །
ཅི་བསམ་རྒྱག་པའི་ཞབས་བྲོ་ཟེར་ན་ཟེར་ཆོག གཉིས་བསམ་མི་འགྱུར་རྡོག་བྲོ་ཟེར་ན་ཟེར་ཆོག
གཞས་ར་བཀྲ་ཤིས་རྟགས་བརྒྱད་སྐུ་ཁམས་བདེ་མོར་བཞུགས་རོགས། །
རྒྱ་ཤོད་ལ་ལྕང་མ་བཙུགས།
རྒྱ་ཤོད་ལྕང་མ་མི་བཙུགས་རྒྱ་ཤོད་ལྕང་མ་བཙུགས་ཡོད། རྒྱ་ཤོད་ལྕང་མ་བཙུགས་ས་དེ་ས་ཆ་ཡིད་བྱུང་ས་ལ།
ས་ཆ་ཡིད་བྱུང་ས་ལ་ལྕང་མ་དགུང་དང་མཉམ་བྱུང་། ལྕང་མ་དགུང་ལ་མཉམ་ན་ལྕང་ལོ་ས་ལ་འཁྱིལ་བྱུང༌།
རྒྱ་ཤོད་སྟ་ཀ་མི་བཙུགས་རྒྱ་ཤོད་ལ་སྟར་ཀ་བཙུགས་ཡོད། རྒྱ་ཤོད་སྟར་ཀ་ཕུང་པོ་དེ་སྟ་ཕུང་དགུང་དང་མཉམ་
བྱུང༌།
སྟར་ཕུང་དགུང་དང་མཉམ་བྱུང་འབྲས་བུ་ས་ལ་བབས་བྱུང་། ཚེ་ན་ཨ་ཕོ་ཧྲུག་ཧྲུག་དེ་ཆུང་ན་ཨ་ནུ་ཧྲུག་ཧྲུག་
ཨ་ཕོ་ཨ་ནུ་རང་གཉིས་འཛོམས་རྒྱུ་མ་རེད་བསམ་བྱུང༌། ས་ཆ་བསོད་ནམས་ཆེ་བྱུང་དེ་ད་ལོ་ལོ་ལ་འཛོམས་བྱུང་།
ད་ལོ་ལོ་ལ་འཛོམས་ན་བྲལ་དགོས་བསམ་པ་མི་འདུག གལ་སྲིད་བྲལ་དགོས་བྱུང་ན་བྲལ་བའི་སྨོན་ལམ་བཞག་
278



རོགས།
དོ་ནུབ་མར་གཅིག་བྲལ་ན་སང་ལམ་ཡར་གཅིག་འཛོམས་རོགས།
གསེར་རི་གཡས་སྐོར་གཡོན་སྐོར།
གསེར་རི་གཡས་སྐོར་གཡོན་སྐོར། གསེར་བྱ་གསུམ་གྱི་སྐོར་ཡིན། །
གསེར་བྱ་མི་སེར་ཚང་མ། ན་ནིང་ཨ་འཛོམས་བསམ་བྱུང་།
ན་ནིང་འཛོམས་བསམ་མ་འཕྲད། འཛོམས་ས་ས་ཐག་རིང་བྱུང་།
དམ་ཚིག་ལས་ཀྱི་སྐལ་བས། དོ་ནུབ་འཛོམས་དང་འཕྲད་བྱུང་།
ཅི་བསམ་རྒྱག་པའི་ཞབས་བྲོ། རྒྱ་བྱ་ཡིན་ན་བསམ་བྱུང་། །
གཉིས་བསམ་མི་འགྱུར་རྡོག་བྲོ། རྨ་བྱ་ཡིན་ན་བསམ་བྱུང་།
རྒྱ་བྱ་རྨ་བྱ་གཉིས་ཀ ཕ་མ་གཅིག་གི་བུ་སྲིང༌། །
ཕ་མ་གཅིག་གི་བུ་སྲིང་། རྩེད་མོ་མཉམ་རྩེ་བྱེད་རོགས།
གཞས་ཡོད་གཞས་གཅིག་གཏོང་ཡོད། གཞས་མེད་གཞས་མཚམས་བཞག་རོགས།
ས་བཅད་བཅོ་ལྔ་པ། མཛའ་གླུ་ཁག་གཅིག
མི་ལ་ཡོང་རྒྱུ་དེ་སྔ། རང་ལ་ཡོང་རྒྱུ་དེ་ཕྱི། །
དགའ་བྲོ་ལེ་ཀ་ཁ་ག་ང་། ངུ་བྲོ་ལེ་གི་གུ་ཞབས་ཀྱུ།
གནམ་དང་སྤྲིན་པའི་བར་དུ། བྱུ་རུ་དམར་པོའི་མཆོད་རྟེན། །
ཉི་མ་ཟླ་བ་མ་གཏོགས། མཇལ་ཁ་ཐོབ་ཀྱི་མ་རེད། །
ཁ་ཅིག་སྐོམ་ཡང་སྐོམ་བྱུང་། ཆུ་གཅིག་འཐུང་ཡང་འཐུང་ཚར།
ཆུ་མགོ་དང་པོ་འཐུང་ས། མི་བརྗེད་ཡིད་ལ་བཞག་ཆོག
ཁྱོད་རང་འཇོན་པོ་ཡོད་ན། ནམ་མཁར་ཀ་བ་བཙུགས་ཤིག་
ཁྱོད་རང་མཁས་པ་ཡོད་ན། ཆུ་ལ་རི་མོ་བྲིས་ཤིག
སྟོང་སྐུད་ལྷས་མ་བསླས་ཀྱིན། ང་རང་གཉིས་ཀྱི་ལས་འགྲོ་
བྱ་ཚང་བཅའ་ལས་ཁག་པ། ཕར་ཁ་སྟག་མ་མེ་ཏོག །
སྟག་ཆུ་མ་འཐུང་རིགས་བཟང་། རིགས་བཟང་ཁྱོད་ལ་བལྟས་ནས།
ཕ་ཡུལ་སྤང་ནས་ཡོང་ཡོད།
279



ཉི་མ་འགྲོ་ཐལ་མ་བསམ། ཟླ་བ་ལུས་ཐལ་མ་བསམ།
ཤར་གྱི་ཁྲི་གདུགས་ཉི་མ། བསྐོར་ར་བརྒྱབ་ནས་ཡོང་ཆོག
ཆེ་ན་ཨ་ཕོ་རོག་རོག ཆུང་ན་ཨོ་ལོ་རོག་རོག་
ཨ་ཕོ་ཨོ་ལོ་རོག་རོག མ་འགྲིག་བསམ་པ་ག་ཡོད། །
ཆུ་མོ་ཞིང་ཁ་བསམ་ནས། རྐ་མགོ་བསྐོར་ནས་ཡོང་ཡོད།
ཞིང་ལ་ཆར་པའི་སྐྱོ་རོགས། ཡོད་འགྲོ་བསམ་པ་མ་བྱུང༌།
མི་ཡིས་བཤད་པ་ཁ་རེད། དབྱར་ཁས་རྒྱས་པ་ཆུ་རེད། །
བཀག་ན་ཐུབ་པ་མི་འདུག གང་འགྲོ་ལམ་ལ་གཏོང་ཤོག
མི་ཚོས་ཟེར་བར་བལྟས་ན། ས་གཞི་ཡོམ་ཡོམ་བྱེད་ཀྱིན།
ང་རང་པདྨའི་སྒང་ལ། འགྱུར་བའི་ཨ་ཉེན་མི་འདུག །
རི་མགོ་མཐོ་ཡང་ཅི་ཕན། རི་རྒྱ་ཆེ་ན་ཆོག་གོ།
བུ་མོ་མཛེས་ན་ཅི་ཕན། སེམས་པ་དཀར་ན་ཆག་གོ
གནམ་ལ་སྐས་ཤིག་བཙུགས་ཡོད། ཕ་ཡུལ་རི་མགོ་མཐོང་བྱུང་།
ཆུ་ལ་ཟམ་ཞིག་བཙུགས་ཡོད། ཕ་མ་རྩ་ལ་སླེབས་སོང་།
སྤང་དང་སུ་རུ་མཚམས་ལ། རི་བོང་རྣ་ཅོག་ཀྲོང་ཀྲོང་། །
ཁྱོང་རང་ཀྲོང་ཀྲོང་མ་བྱས། རིན་ཆེན་སྲོག་དང་བྲལ་ཡོང་།
རྫ་ཡུལ་མཐིལ་ན་ཡོང་བའི། སྦལ་པ་སྔོ་འབྱར་བཀྲ་ཤིས།
ཉི་མ་མིག་གིས་མ་མཐོང་། ཚ་བ་སྲེག་མདོག་ཁག་པོ། །
མ་ཞིག་བྲག་ལ་ཕུར་པ། མ་ཟུག་རང་དབང་མི་འདུག
བླ་མ་ཨུ་རྒྱན་པད་མའི། བཀའ་ལ་བརྩིས་ནས་བསྡད་ཡོད།
དབྱར་ཕ་རོལ་སྐྱིད་པ། ཕ་རོལ་སྤང་ལ་སྐྱིད་པ། །
དགུན་ཁ་རོང་ལ་སྐྱིད་པ། རོང་ཡུལ་འབྲས་ཞིང་སྐྱིད་པ། །
ཨ་ཕ་ར་ནི་མ་ཡིན། ཨ་མ་ལུག་ནི་མ་ཡིན། །
ར་ལུག་རྩྭ་བཟའ་འགྲོ་ན། ལྟད་མོ་རྒྱབ་ལ་བལྟ་ཆོག །
སྐྱིད་པའི་ཨ་མའི་པང་ལ། སྐྱིད་བྱུང་བསམ་རྒྱུ་མ་བྱུང༌།
སྡུག་པོ་མི་ཡུལ་ལུང་པ། དཀའ་བ་ལན་གསུམ་མྱོང་བྱུང་། །
ཁྱོད་རང་ཆོས་ལ་དགའ་བ། ང་རང་ལྷ་ལ་དགའ་བ། །
ལྷ་དང་ཆོས་གཉིས་བར་ལ། དབྱེ་བ་ཡོད་རྒྱུ་མ་རེད།
280



ཨ་ཕོ་ལྷ་ས་འགྲོ་དུས། འགྲོ་རོགས་ང་ཡོད་ཁོ་ཡོད། །
ཨ་ཕོ་རྫ་ཡུལ་འགྲོ་དུས། འགྲོ་རོགས་སུ་ཡང་མི་འདུག་
ཁྱོད་རང་ཀ་ཁ་མི་ཤེས། བོད་རིགས་ཡིན་མདོག་ཁག་པོ།
རྒྱུད་པ་བོད་རིགས་ཡིན་ཡང་། བོད་རིགས་འདྲ་པོ་མི་འདུག་
ཆུ་ལ་ཡིག་ཆུང་བསྐུར་ཡོད། རག་སྐྱོགས་ནང་ལ་ཨེ་བྱུང་། །
བསམ་པའི་བང་ཆེན་བཏང་ཡོད། རྨི་ལམ་ནང་ལ་ཨེ་བྱུང་།
དཀར་པོ་དཀར་ཤས་ཆེ་བ། ཚ་བ་རོང་གི་མཆོད་རྟེན། །
དེ་སྔར་མཇལ་རྒྱུ་མ་བྱུང་། ད་ལྟ་ཡིན་ཡང་མི་མཇལ། །
ཨ་ཕ་སྟག་ནི་མ་ཡིན། ཨ་མ་གཟིག་ནི་མ་ཡིན། །
ཁྱི་རྒན་གྲ་བོ་པགས་པར། གོང་ཐང་བསྒྲིག་རྒྱུ་མ་ཡིན།
ཀ་ཁ་ག་ང་འདོན་དུས། སྐད་ཆ་གང་འདྲ་བཤད་ཡོད།
ལག་པ་སྨྱུག་གུ་བཟུང་དུས། བསམ་བློ་ག་ལེ་བཏང་རོགས།
ཆུང་འདྲིས་མ་ལ་འདྲ་ལེ། མ་རེད་ཟེར་ཐབས་མི་འདུག
སོར་གདུབ་གསེར་མགུ་ཕྲ་མོ། གསེར་རེད་ཟེར་ཐབས་མི་འདུག
ཆུང་འདྲིས་ང་གཉིས་བློ་དེ། རྫ་རི་ནང་གི་རྩྭ་རེད། །
དབྱར་ཁ་ཆུ་ཡིས་སྡང་བྱུང་།དགུན་ཁ་རླུང་གི་སྡང་བྱུང་། །
ལུང་པའི་གསུམ་འཛོམས་མདོ་ལ། ཆུ་འཁོར་གསར་པ་བཙུགས་ཡོད།
ཡར་འགྲོ་བརྒྱ་ཡིས་འཐགས་ས། མར་འགྲོ་སྟོང་གི་འཐགས་ས།
སྐམ་པོ་བྲག་ལ་སྐྱེས་པ། རློན་པ་ལྷ་ཤིང་ཤུག་པ། །
སྐྱེས་བསམ་ཡོད་པ་མིན་ཀྱང་།སྔོན་ལས་ཡོད་པས་སྐྱེས་བྱུང༌།
ཤུག་པ་བྲག་ལ་སྐྱེས་དུས། ལོ་མ་རྒྱས་མདོག་ཁག་པོ། །
ཆུ་མོ་གཞུང་ལ་བཙུགས་དུས།ལྷག་པོ་རྒྱས་རྒྱུ་མི་འདུག །
གནམ་ལ་ཀི་ཞིག་བཏབ་ཡོད། སྨིན་དྲུག་ཁྱོད་ལ་བཏབ་ཡོད། །
ཆུ་ལ་རྡོ་ཞིག་བརྒྱབ་ཡོད། ཉ་ཚང་ཁྱོད་ལ་བརྒྱབ་ཡོད། །
རི་གཅིག་སྒང་སྒང་མགོ་ལ། མ་བསམ་བསངས་ཤིག་བཏང་ཡོད།
ཡུལ་ལྷ་གཞི་བདག་ཚང་མ། འཁྲུག་རྒྱུ་ཡོད་ན་འཁྲུས་ཤིག
རི་གཅིག་སྒང་སྒང་མགོ་ལ། ཁང་པ་གཉིས་སྒྲིག་བརྒྱབ་ཡོད།
281



དུ་བ་འདྲེས་ཐལ་མ་བསམ། ལོ་ཆུང་འདྲེས་རྒྱུ་མ་རེད།
ཆུང་འདྲིས་མ་དང་འདྲ་ལེ། མི་ཚེ་འགྲོགས་རྒྱུ་མ་བྱུང༌། །
སོར་གདུབ་གསེར་གདུབ་ཕྲ་མོ། མི་ཚེ་བཀོན་རྒྱུ་མ་ལོན། །
ཤྭ་བ་སྤང་ལ་འགྲོ་དུས། དོན་མེད་དཀྲོགས་མདའ་མ་བརྒྱབ། །
སྐྱེས་པའི་ལོ་ཏོག་མི་དགྲ སྤང་རྩྭ་ཟ་གིན་བཏང་འགྲོ
གངས་རི་གངས་ལ་འགྲོ་དུས། གངས་ཆུ་འཐུང་གིན་འགྲོ་ཡིན།
གངས་དང་སེང་གེ་རྩ་ལ། དགོངས་པ་ཞུ་གྱིན་བཏང་འགྲོ
བསམ་བསམ་བརྒྱ་དང་འགྲོགས་སོང་། མ་བསམ་བརྒྱ་དང་འགྲོགས་སོང་།།
མི་བརྒྱ་མགོ་ལ་བཞག་གིན། ད་དུང་མ་ཡིན་མདོག་མདོག །
ལྷ་ས་བསྐོར་ལམ་ནང་ལ། ཨབ་ཅོར་ཐལ་འདྲེད་བརྒྱབ་བྱུང་།
གོས་ལྷམ་སྡུག་གི་མ་བསམ།ཕ་མ་རིགས་བཟང་བུ་ཕྲུག
ཆུང་འདྲིས་དགའ་པའི་ཆུང་འདྲིས། ལ་དང་ལ་མོ་བརྒྱབ་ཐལ།
ཆུང་འདྲིས་མ་དགའ་ཆུང་འདྲིས། སྒོ་དང་སྒེ་ཁུང་ཁ་སྤྲོད།
ལ་མོ་ཕར་རོལ་ཆུ་མིག དུག་ཆུ་ཨེ་ཡིན་མ་ཤེས། ཁ་གང་འཐུང་ཐལ་ཤོར་སོང་།།
ཉི་མ་མ་ཤར་གོང་ལ། མེ་ཏོག་ཤར་རོགས་ཨེ་ཆོག
ཉི་མ་ཤར་པའི་རྗེས་ལ། མེ་ཏོག་ཤར་ཡང་ཅི་ཕན།
མཛེས་པོ་གུར་གུམ་མེ་ཏོག གངས་རི་ལ་མོ་བརྒྱབ་སོང་།
མ་མཛེས་ལྕང་མ་མེ་ཏོག རྒྱ་གྲོང་དཀྱིལ་ལ་ལུས་ཐལ།
ཆུང་འདྲིས་རང་གཉིས་འཛོམས་འཛོམས། ལྷ་རི་རྫོང་གི་ཡར་ན། །
གཏམ་གྱི་མི་ཁ་བྱུང་ན། བྱ་ཅིག་ཨ་ཕོ་ནེ་ཙོ།།
ལ་མོ་ལ་ཐག་རིང་པོ། དར་རྩེ་མདོ་ཡི་ལ་མོ། ལ་མོ་ལ་སྒོ་ཕྱེ་མཁན།
རྒྱ་དྲེལ་མི་ནག་འཚོར་མོ། །
ཆུང་འདྲིས་ཆུ་མགོ་བསྡད་དུས། ཆུ་མགོ་དྲི་མ་ཞིམ་བྱུང་།
མ་འཕྲད་མ་འཛོམས་བར་དུ། དྲི་མ་མ་ཡལ་སྡོད་རོགས།
ཆུང་འདྲིས་ཁྱོད་ལ་བལྟས་ནས། ང་རང་མི་ཡུལ་ལུང་པ། །
ད་ལོ་ཆུང་འདྲིས་ཁྱོད་ཀྱིས། བསམ་པ་ཅི་འདྲ་བཏང་ཡོད། །
བཙུགས་ནི་སྲན་མ་བཙུགས་ཡོད། སྐྱེས་ནི་ལྕང་མ་སྐྱེས་བྱུང་། །
འབྲས་བུ་མེད་པའི་ལྕང་མ། བཙུགས་དང་མ་བཙུགས་མི་འདུག
282



བྱང་སྟོད་མངའ་རིས་ཁམ་བུ། མ་བཅད་ཞོག་རྒྱུ་མི་འདུག
སྟ་རེས་བཅག་ན་བཅག་བཅུག ང་རང་ཤི་ན་ཤི་ཆོག །
ཆུ་མོ་ཆེ་ཆེ་ཆུང་ཆུང་། ཟམ་ཆུང་འོག་ལ་གནས་ས། །
རྒྱ་ལམ་ཀྱག་ཀྱག་ཀྱོག་ཀྱོག རྐང་འཛམ་འོག་ལ་གནས་ས།
གནམ་ལ་ཀི་ཞིག་བཏབ་ཡོད། ཀི་ལན་བསློག་རྒྱུ་མི་འདུག
ཆུ་ལ་རྡོ་ཞིག་འཕངས་ཡོད། - ཏོང་སྒྲ་གྲགས་རྒྱུ་མི་འདུག
རིང་རིང་ཆུ་ཡིས་བཀག་བྱུང་། ཐུང་ཐུང་བྲག་གིས་བཀག་བྱུང་།
ཆུ་ལ་ཟམ་ཞིག་བཙུགས་རོགས། བྲག་ལ་སྒོ་ཞིག་ཕྱེ་རོགས།
སྤང་སྟོད་ཤྭ་བས་གང་བྱུང་། སྤང་སྨད་གནའ་བས་གང་བྱུང་།
ཁང་ལྟག་རི་བོང་ཁ་ཤོར། འཚང་ཁ་བསྒྲིག་རྒྱུ་མ་རེད། །
ཕར་རོལ་སྤང་འཇམ་སྟེང་ལ། ནོར་བུ་གོས་ཤིག་བཀོན་ཡོད། །
ཆར་པ་ཆར་ཐེངས་གཅིག་གིས། ནོར་བུ་གོས་འདབས་རློན་སོང་། །
ཁམ་བུ་ཡན་ལག་རིང་དྲགས། ལག་པ་སླེབས་ས་མི་འདུག
ཁམ་རྡོ་ས་ལ་ཟགས་དུས། ཁྱི་ཕག་གཉིས་ཀྱང་མི་འདོད།
བྱང་སྟོད་མངའ་རིའི་ཁམ་བུ། མ་ཟ་དོས་བརྩིགས་བརྒྱབ་ཡོད།
ཁྱོད་རང་ཁམ་བུ་སྐྱུར་པོ། ཁ་སྐུད་བཀྲོལ་མཁན་མ་ཡིན། །
དཀར་ཡོལ་དངུལ་དཀར་སྤྱད་ནས། ལོ་གྲངས་མང་པོ་རེད་ཐལ།
རྡོ་ཕོར་ཁ་ཆག་ཞིག་གིས། ང་ལ་ངོ་ཚ་བསགས་བྱུང་། །
བྱ་མོ་ནག་ནག་གཅིག་གིས། སྒོང་ང་ཕྲ་ཕྲ་བཏང་བྱུང་།
སྒོང་ནི་དངོས་པོ་སྒོང་བྱུང༌། བཤད་ནི་ཡོད་ས་མ་རེད། །
ཁྱོད་ནི་ལྷ་ཤིང་ཤུག་པ། ང་ནི་ཙན་དན་སྡོང་པོ། །
དྲི་མ་ཞིམ་པོ་བྱུང་ན། ལྷ་ཁང་ནང་ལ་འཛོམས་ཆོག
ལྷ་ཁང་ཁྲ་མོའི་ཟུར་ཞིག་ཏུ། ང་གྲི་ཆུང་རླུང་དང་རྩེད་མོ་རྩེ།
ང་གྲི་ཆུང་རྩེད་དགའ་མ་ཡིན་དུས། རླུང་བསིལ་བུ་རྩེད་གྲི་མཁས་ལེ་རེད།
བྱ་མ་མ་ཡི་བྱིའུ་ཁྱོད། ལུག་རྫི་མག་པར་བསུ་གྲབས་གདའ། །
བྱ་མས་ལྟ་ཡག་ལྟོས་ཡག་བྱོས། ལུག་རྫི་སྐད་སྣ་མང་པོ་རེད།
རྟ་ཤག་པ་མཚོ་ནང་ནོར་བུ་རེད། སྨན་བུ་མོ་མཚོ་ཁ་ངར་ཏོག་རེད།
283



ཁྱོད་མཚོ་ནང་ནོར་བུ་མ་འགྱུར་ན། ང་མཚོ་ཁའི་མེ་ཏོག་འགྱུར་ས་མེད།
ཁྱོད་རྫ་ཆུ་དཀར་པོ་འགྲོ་སོང་ན། ང་ཡུལ་ཆུ་སྔོན་མོ་འཐུང་རྒྱུ་ཡིན།
རི་སྐེད་ཐང་ཤིང་བྱ་ར་མགོ མགོ་ལ་བྱ་སྐྱག་བཏང་ནས་གདའ། །
སྐེད་པ་སྟར་ཁས་བླངས་ནས་གདའ། རྩ་བ་འབུ་ཡིས་བཟས་ནས་གདའ།
རྟ་འདོ་ལོ་ཤེད་ཡག་སྤུ་མཛེས་མ། ཤེད་ཡག་པས་ལ་མོ་མ་བརྒལ་གདའ།
སྤུ་མཛེས་པས་རྒྱ་གྲོང་སྤྱི་རྟ་རེད། །
གནམ་དང་སྤྲིན་པ་མཚམས་ལ། བྱུ་རུ་མཆོད་རྟེན་བཞེངས་ཡོད།
ད་ལོ་གནམ་ཆར་འབེལ་བྱུང་། བྱུ་རུ་ཚོས་མདོག་འགྱུར་སོང་། །
རི་སྐེད་ཐང་ཤིང་འོག་ལ། ཞག་གཅིག་གནས་ཚང་གཡར་རོགས།
བརྒྱབ་ལ་ར་མདའ་བྱུང་ན། ལ་མོ་བརྒྱབ་སོང་ཟེར་རོ། །
ར་ལ་ར་སྤུ་སྦྱར་གང་། སྟོང་སྐུད་ཡིན་མདོག་ཁག་པོ། །
རྒྱ་ནག་སྟོང་སྐུད་ཐོན་དུས། ར་སྤུ་དགོངས་པ་ཞུ་རོགས།
ལྕགས་རྒྱ་བརྒྱ་ཡིས་བརྡུང་པའི། སྟ་རེ་སོ་མེད་མིག་མེད། །
བཅད་ན་ཤིང་ཆོད་མེད་ལ། ཚོང་ན་རིན་གོང་མི་ལོན། །
ཕ་རོལ་རྡོ་རྗེ་བྲག་ལ། ལྟས་ངན་འུག་པ་བཅའ་བྱུང༌། །
ཉིན་མོ་རིག་རྒྱུ་མེད་པ། མཚན་མོ་སྐད་ངན་བརྒྱབ་བྱུང་། །
སྟོང་སྐུད་དམར་པོའི་ཚར་ལོ། འགྲམ་པ་གཡོན་ལ་བརྒྱབ་བྱུང༌།།
སྟོང་སྐུད་མ་ཟད་བར་དུ། ཚོས་མདོག་ཡལ་བར་མི་སྲིད། །
གནམ་དང་སྤྲིན་པ་མཚམས་སུ། འབྲུག་གི་སྒོ་ང་བཞག་བྱུང་།
ལེན་དགོས་ལེན་དགོས་བསམ་ཡང་། ལེན་པའི་དབང་ཐང་མི་འདུག
ལུང་པ་ཕུ་ལ་ཡོད་པའི། པུ་ཤུད་མཆུ་རིང་སྐད་མེད། །
དབང་ཆ་ཤིག་ཙམ་མེད་པ། མགོ་ལ་ཅོད་པན་ཧྲིག་ཧྲིག །
སྟོད་ནམ་མཁའ་བྱ་ལམ་གོང་མ་ནས། རྒོད་ཐང་དཀར་ང་ལ་ཡར་ཤོག་རྫོབ།
དེ་མ་རྫོབ་ཐང་དཀར་སྐུ་ཚེ་རིང་། ཁྱོད་འདྲ་བའི་གཤོག་དྲུག་ང་ལ་མེད། །
རི་ནི་གཡང་གི་རི་རེད། རྩྭ་ནི་དུག་རྩྭ་མ་རེད། །
རི་དྭགས་སྣ་མིན་སྣ་ཚོགས། གཡང་གི་རི་ལ་འཁོར་བྱུང༌། །
སེར་ཆིལ་ཆིལ་པདྨའི་མེ་ཏོག་ལ། ཟ་འདོད་འབུ་ཡིས་བསྐོར་ར་བརྒྱབ་བྱུང་།
མེ་ཏོག་ཐིག་ལེས་མ་མགུ་ན། བསྐོར་ར་བརྒྱབ་དང་མ་བརྒྱབ་མེད།
284



ན་ནིང་ཤ་ཟ་རུས་པ། ལུང་པའི་འདབས་ལ་གཡུགས་ཡོད།
ད་ལོ་ཚོད་སྡོར་དགོས་ན། ཨ་ཕོ་ཁྱོད་རང་ལེན་རྒྱུགས། །
རྒྱལ་པོའི་རྟ་ར་ནང་ལ། རྟ་ཕོ་གདང་རྭ་གང་བྱུང་། །
རྒྱལ་པོ་ཆིབས་རྟ་ལོག་ལེ། རྟ་ཕོ་གཅིག་ཀྱང་མི་འདུག
རྟ་ཕོ་སེང་སེང་ཁྲོ་ཁྲོ། ཁང་ལྟག་ཁང་འོག་རྒྱུག་བྱུང༌། །
ཡར་ཤོག་རྫོབ་འདོད་ཡོད་ཀྱང་། ཕ་མའི་ཁ་དབང་བཙན་སོང་།
གངས་དང་གཡའ་མ་ཁ་མཚམས་ལ། སྟོང་སྐུད་དམར་པོ་རྙི་གཅིག་བཙུགས།
ལྷ་བྱ་གོང་མོ་ཨེ་ཟིན་བསམ། ལྟས་ངན་གསེར་པ་ཟིན་ནས་གདའ།
ཁམ་བུ་ཚོས་དམར་རིལ་རིལ། ཁམ་ཕུང་རྩེ་ལ་བསྡད་ཡོད། །
འུར་རྡོ་ཆུ་མིག་དགུ་སྒྲིམ། ཞབས་ཕྱི་ག་ལེར་ཞུས་ཆོག་
སྟར་སོས་སློ་མ་གང་དེ། རྒྱ་གྲོང་མི་ཡིས་བཟས་སོང་། །
སྟར་ལྤགས་སློ་མ་གང་དེ། བཟས་ཁ་ང་ལ་བཀལ་བྱུང་།
ཕ་ཞིང་མེད་དུས་རི་ཞིང་ཡོད། རི་ཞིང་བཟའ་རྒྱུ་འདང་ས་ཡོད།
ཕ་ཁང་མེད་དུས་རྡོ་ཁང་ཡོད། རྡོ་ཁང་ཆར་པ་འཚོག་ས་ཡོད། །
ཤར་བཀྲ་ཤིས་ལ་ཡི་ལ་མགོ་ལ། རྡོ་གཡའ་མ་གསུམ་གྱིས་ཐབ་ཅིག་བཙུགས།
ཇ་སྐོལ་ལེ་ཡིན་དུས་འཐུང་ལེ་མིན། དམར་ཁུ་ཁུ་ཡིད་ལ་མི་འོང་དོ།
ཤར་བཀྲ་ཤིས་ལ་ཡི་ལ་རྩ་ལ། ཤེས་མདོག་མདོག་ཨ་མཆོད་སྤུན་གསུམ་གདའ།
ཀ་ངོ་ར་ངོ་མ་ཤེས་པ། འབུམ་པོ་ཏི་བཅུ་གཉིས་འདོན་འདོད་གདའ། །
ཤར་བཀྲ་ཤིས་ལ་ཡི་ལ་སྐེད་ལ། བཟོ་མི་ཤེས་བཟོ་པ་སྤུན་གསུམ་གདའ།
ལྷམ་ཧྲལ་བསྡུས་རུབ་མ་ཤེས་པ། གསེར་སྐུད་འཚེམས་བུ་རྒྱག་འདོད་གདའ། །
ན་ནིང་གོས་ཆེན་ཕྱུ་པ། མ་གྱོན་མི་ཁ་ཆེ་བྱུང༌། །
ད་ལོ་ལུག་ལྤགས་ཚ་རུ། དྲོད་ལེ་འཇམ་ལེ་ཁག་ཁག
རྟ་འདོ་ལོ་ང་ལ་འདྲོགས་འདོད་བྱས། འདྲོགས་མི་དགོས་ཨ་རོ་འདོ་ལོ་ཁྱོད། །
སྒ་གསེར་སྒ་ཁྱེད་ལ་བརྒྱབ་བསམ་མེད། བརྒྱབ་བསམ་བསམ་ཡར་མཁར་བྱང་ལ་ཡོད།
འབྲི་ཨ་ཟལ་ང་ལ་འདྲོགས་འདོད་བྱས། འདྲོགས་མི་དགོས་ཨ་རོ་ཨ་ཟལ་ཁྱོད།
དཀར་འོ་མ་ཁྱོད་ལ་རེ་བསམ་མེད། རེ་བསམ་བསམ་གྲེ་སེར་འབྲོང་ལ་ཡོད། །
སྟར་ཁ་སྟར་རྡོག་གཅིག་གིས། ཚག་སྒྲ་ཨེ་འདྲ་གྲགས་ན།།
སྟ་ཕུང་མགོ་རྩེ་ལོག་ན། ཚག་སྒྲ་ཅི་འདྲ་གྲགས་ཡོང་། །
285



སྟར་སྒ་སྟར་རྡོག་གཅིག་གིས། སྒང་རི་སྒང་ལ་འགྲིལ་བྱུང༌།
བྱ་ཆེན་ཨ་ཕོ་ནེ་ཙོ། ལྟད་མོ་རྒྱང་ལྟ་བྱས་ཆོག །
བྲག་དཀར་རྩེ་ཡི་ཐུར་ཆུ་དེ། ཁ་མི་སྐོམ་དུས་ཀྱང་ཆུ་ཞིག་ལེན།
མཚེའུ་ནང་གི་འདམ་ཆུ་དེར། ཁ་སྐོམ་ཡང་ཡིད་དུ་མི་འོང་དོ། །
རྒྱ་ལྕང་ལྕང་མའི་འོག་ལ། བྱིའུ་ཆུང་སྐལ་བཟང་བབས་ཡོད། །
རྒྱ་ལྕང་དཀྲུགས་དཀྲུགས་མ་བཏང་། བྱིའུ་ཆུང་ཀླད་ཁྲག་བསྲེས་ཡོང་།
ཞིང་དང་མུ་གཉིས་ཁ་མཚམས། རྩྭ་ཆུང་ཨ་བཀྲམ་པ་བཀྲམ། །
ཁྱོད་རང་བཀྲམ་བཀྲམ་མ་བྱས། གཡང་དཀར་ལུག་གིས་མི་ཟ།
བྲག་དཀར་ཉིས་བརྩེགས་སུམ་བརྩེགས། བྲག་ཆུ་གཡས་འཁྱིལ་གཡོན་འཁྱིལ།
འཐུང་ན་ཡིད་ལ་མི་ཚིམས། མི་འཐུང་བྲག་དཀར་མི་བདེ། །
ཡར་བསླང་ཀ་བ་གསེར་ནི་མ་རེད། ཕར་གཏོང་གདུང་མ་དངུལ་ནི་མ་རེད། །
ཁང་པ་ཤིང་ཁང་ཕྲ་མོ། ག་ས་ག་ལ་བརྒྱབ་ཆོག
ཆུང་འདྲིས་ཨ་གསར་ཆེན་པོས། ཤོག་བུའི་གོས་ཤིག་བཀོན་བྱུང་།
ཆར་པ་ཆར་ཐེངས་གཅིག་གིས། ཐལ་ཚལ་སྦལ་ཚལ་བཏང་སོང་།
སྦལ་པ་བྲག་ལ་འཛེགས་མཁན། ལྕགས་ཀྱི་སྦར་མོ་ཨེ་ཡོད།
ལྕགས་ཀྱི་སྦར་མོ་མེད་ན། རིན་ཆེན་སྲོག་དང་བྲལ་ཡོང་།
ཆུ་བོ་བབས་སོང་མ་བསམ། ཟམ་ཆུང་ལུས་སོང་མ་བསམ།
ཆུ་མོ་གཡས་བསྐོར་གཡོན་བསྐོར། ཟམ་ཆུང་འོག་ལ་འདུས་སོང་།
དབྱར་ཆུ་ཆེ་ན་ཆེ་གཅིག དགུན་ཆུ་ཆུང་ན་ཆུང་གཅིག
རྟ་ཕོ་བང་ཆེན་རང་གཉིས། ལུང་པའི་ཕུགས་ལ་བསྐོར་འགྲོ
རྟ་ཕོ་སེང་སེང་ཁྲོ་ཁྲོ། སེང་སེང་ལ་མོ་བརྒྱབ་སོང་། །
བུ་མོ་རྟ་སྐྱག་གཉིས་དེ། ལུང་པའི་འདབས་ལ་ལུས་སོང་།
ཆུང་ཆུང་རང་གཉིས་འདྲིས་འདྲིས། ཆུ་དང་འོ་མ་འདྲེས་འདྲེས།
ལྟས་ངན་རུས་སྦལ་རྒྱ་བོ། འོ་མ་ཁ་ཁར་ཕྱེས་བྱུང་།
ལ་གཅིག་བརྒྱབ་ན་ང་རང་། ལ་གཉིས་བརྒྱབ་ན་ང་རང་། །
ལ་གཅིག་ལ་གཉིས་བར་ལ། ཇ་ཞིག་བསྐོལ་ཡང་ང་རང་།
ལུང་པ་གསུམ་འཛོམས་མདོ་ལ། ཆུ་འཁོར་གསར་པ་བཙུགས་ཡོད།
ལོ་དང་ཟླ་བ་མ་རེད། རྩམ་པ་རྡོ་རྩམ་བབས་བྱུང་།
286



ཤྭ་བ་རྭ་ལག་མང་པོ། ཡར་བཙུགས་ཀ་བ་མི་ལོག་
རི་བོང་སུག་ལག་ཐུང་ཡང་། ལ་མོ་འདྲ་འདྲ་རྒྱག་ཆོག
ཆུ་མོ་ཁྲིད་དགོས་བསམ་བྱུང་། ཡུར་བུ་བཤམས་ནས་བཞག་ཡོད། །
སྙིང་གྲོགས་འཚོལ་དགོས་བསམ་བྱུང་། མིག་རྟགས་བཙུགས་ནས་བཞག་ཡོད།
བྱམས་པ་དུང་སེམས་ཅན་མ། འགྲོགས་པའི་སྐལ་བ་མེད་རུང༌།
སྐྱེ་བ་ཕྱི་མར་འགྲོ་རྒྱུའི། སྨོན་ལམ་ཡང་ཡང་བརྒྱབ་ཡོད། །
བྱ་ཞིག་ཡིན་ན་བསམ་བྱུང་། བྱིའུ་ཞིག་ཡིན་ན་བསམ་བྱུང་།
ཐག་རིང་ཆུང་འདྲིས་ཕྱོགས་ལ། འཕུར་རྒྱུ་ཡོད་ན་བསམ་བྱུང་།
རྟ་ཕོ་ཆུང་ཆུང་གཅིག་གིས། ཁྲེལ་དང་ངོ་ཚ་མེད་པ། །
བཅུ་དྲུག་ལིང་ཤང་བཏགས་ནས། མི་མང་དཀྱིལ་ལ་རྒྱུག་སོང་།
ཉི་མ་ཉི་ལམ་ཐུང་ཐུང་། འགྲོ་ས་ལུང་པའི་ཕུ་རེད། །
རྟ་ཕོ་སེང་གེ་རག་པ། གོམ་གང་མགྱོགས་ཙམ་སྤོ་རོགས།
རོགས་རྒྱུ་མེད་གཅིག་དང་ཁྲེལ་མེད་གཅིག ང་སུ་དགའ་ཟེར་ན་རྒྱུ་མེད་དགའ།
རྒྱུ་མེད་ན་རྒྱུ་ལ་བཟོ་རྒྱུ་ཡོད། ཁྲེལ་མེད་ན་རོགས་ལ་བཟོ་རྒྱུ་མེད། །
ཁྱོད་ལ་ཆ་གཅིག་མི་འདུག ང་ལ་ཡ་གཅིག་མི་འདུག
ཆ་མེད་ཡ་མེད་རང་གཉིས། ཆ་ཞིག་བསྒྲིགས་ན་ཨེ་འགྲིག
རི་མགོ་མཐོན་པོའི་དར་ལྕོག ཁྱོད་རང་རིང་རིང་མ་བསམ།
མགོ་ལ་རིན་ཆེན་རྒྱན་ཆ། སྡེ་པ་གཞུང་གི་དྲིན་རེད། །
ཁང་ལྟག་ལྷ་ཤིང་ཤུག་པ། བཙུགས་མཁན་དྲིན་ཅན་ཕ་མ།
ལྷ་ཤིང་གཅོད་དང་མི་གཅོད། དྲིན་ཆེན་ཕ་མར་དབང་ཡོད།
ཆུ་གཅིག་མི་འཐུང་མི་འཐུང༌། ལམ་ཆུ་སྐྱ་མོ་མི་འཐུང་། །
གལ་སྲིད་འཐུང་དགོས་བྱུང་ན། ལྷ་སའི་གཙང་ཆུ་འཐུང་འགྲོ་
བྱ་ཕོ་དཀར་དཀར་གཅིག་གིས། བྱ་སྐད་སྔར་བས་གྲགས་བྱུང་།།
ཆུང་འདྲིས་རང་གཉིས་གཏམ་དེ། སྙིང་གཏམ་བཤད་འཕྲོས་ལུས་སོང་། །
བྱ་དེ་ཁ་ཏའི་སྐད་ཅིག སེམས་པ་ཧ་ཅང་སྐྱོ་བྱུང༌། །
སེམས་པ་སྐྱོ་དང་མ་སྐྱོ། ཕྲ་ཆུང་མིག་ལ་གཟིགས་དང་།
གངས་དང་སྨུག་པའི་གསེབ་ནས། གོང་མོ་སྐྱོ་གླུ་ལེན་གྱིན།
བྱ་ཆེན་ཐང་དཀར་ཕེབས་ནས། ཁོང་ལ་སེམས་གསོ་གནང་རོགས།
287



ས་སྟེང་མི་ཡིས་ཁེངས་ཀྱང་། ཕ་མ་འདྲ་བ་མི་འདུག
གནམ་ལ་སྐར་མ་གང་ཡང་། སྨིན་དྲུག་འདྲ་བ་མི་འདུག
ཁང་སྟོད་ལྷ་རྭ་ནང་ལ། རླུང་རྟ་ཁ་གང་བཏགས་ཡོད། །
རླུང་རྟ་ཆུང་འདུག་མ་བསམ། རི་མོ་སྣ་ལྔ་འཛོམས་ཡོད། །
རི་མགོ་མཐོན་པོའི་མགོ་ལ། རས་དམར་ཁ་གསུམ་བཙུགས་ཡོད། །
རྒྱ་གྲོང་སྒོར་མོ་མི་ཆད། ཁྲོམ་རྭ་ནང་ལ་ཉོ་ཆོག
རི་མགོ་མཐོན་པོའི་ཉི་མ། མ་དྲོད་ནའང་དྲོད་དགོས།
ཕ་མ་གཉིས་ཀྱི་བཀའ་ལ། བཟང་ངན་མེད་པ་ཉན་དགོས།
གནམ་ལ་སྐར་མ་ཁྲ་ཐིང་། མི་ཚེ་གཅིག་གི་ཁྲ་ཐིང་།།
སྤང་ལ་མེ་ཏོག་ཁྲ་ཐིང་། དབྱར་ཟླ་གསུམ་གྱི་ཁྲ་ཐིང༌།
རི་མགོ་མཐོན་པོའི་སྟེང་ལ། རྩྭ་དང་སྨན་རྩྭ་སྐྱེས་ཡོད། །
རི་དྭགས་སྣ་མིན་སྣ་ཚོགས། སྨན་རྩྭ་འདི་ལ་འཁོར་བྱུང་། །
རྟ་ཕོ་འདྲོགས་འདྲོགས་མ་གནང་། མཐུར་མགོ་གཡོག་མཁན་མི་འདུག
མགོ་སྣམ་ཚོས་ཁའི་ལྷེབ་ཁེབས། ཁྱོད་ལ་འོས་པ་མི་འདུག
མ་འགྲོ་མི་ཡུལ་ལུང་པ། ཉི་མ་ལོ་ལས་རིང་བྱུང༌། །
ཉི་མ་རིང་བ་མ་རེད། ཕ་ཡུལ་ས་ཐག་རིང་སོང་།
རྒྱལ་པོའི་རྟ་རྭའི་ནང་ལ། རྟ་ཕོ་སིང་སིང་ཁྲོ་ཁྲོ།
རྒྱལ་པོའི་བཞོན་རྟ་ལོག་ལེ། རྟ་ཕོ་གཅིག་ཀྱང་མི་འདུག
ལ་སྐེད་དུད་ཚང་ཆུང་ཆུང་། ཞག་གཅིག་གནས་ཚང་གཡར་དང་།
གནས་ཚང་མི་གཡར་མ་ཟེར། མི་ཚེ་སྡོད་མཁན་མ་རེད། །
གོས་ཆེན་སེར་པོ་གྱོན་མཁན། འགྲོ་བ་འདྲེན་མདོག་ཁག་པོ།
བྱ་ཅིག་རྔོན་པ་སེར་པོ། འགྲོ་བ་ཅི་ཙམ་འདྲེན་ཡོད། །
ཆུང་དུས་ཡོན་ཏན་སྦྱང་དུས། ཕ་མ་ཁ་ལ་མ་བརྩི། །
ཆེ་ནས་མི་སྒོ་འགྲིམས་དུས། མནའ་མ་རེད་ཅེས་སྡང་བྱུང་།
རྒྱ་ཡུལ་མཐིལ་ནས་ཡོང་བའི། རྒྱ་མོ་རྐང་པ་རིལ་རིལ། །
བོད་སྐད་ཚིག་གསུམ་མི་ཤེས། བོད་རྒྱུས་ལོན་མདོག་ཁག་པོ།
བྱུང་ན་གསེར་གྱིས་བསུ། མ་བྱུང་དངུལ་གྱིས་བསུ།
མ་མཁོ་ཕྲེང་བ་ཕྲེང་སྐོར། ལོ་ཆུང་དགོས་པ་མི་འདུག
288



རི་མགོ་མཐོན་པོའི་མགོ་ལ། དར་ཆ་དཀར་པོ་བཙུགས་ཡོད།
དར་དཀར་རླུང་གི་བསྐྱོད་དུས། དྲིན་ཆེན་ཕ་མ་དྲན་བྱུང༌། །
གནམ་ལ་སྐས་ཤིག་བཙུགས་ན། ཕ་ཡུལ་རི་མགོ་ཨེ་མཐོང་།
ཆུ་ལ་ཟམ་ཞིག་བཙུགས་ན། ཕ་མའི་རྩྭ་རི་ཨེ་མཐོང༌། །
ཆུ་མོ་དབྱར་ཆུ་རྒྱས་རྒྱས། དགུན་ལ་རྒྱས་རོགས་གནང་དང་།
དྲིན་ཆེན་ཕ་མའི་སྐུ་ཚེ། ནམ་ཡང་བརྟན་རོགས་གནང་དང༌། །
ཆུ་མོ་སྐྱ་འགྲོ་ཡིན་ཡང་། མ་འགྱུར་བརྟན་པོར་བཞུགས་དང༌།
ཞིང་ཆུ་རྐ་ཐག་རིང་ཡང་། མཇལ་བའི་དུས་ཤིག་ཡོད་སྲིད། །
ཆུ་ལ་ཟམ་པ་ཡོད་ཙང་། ལྷོད་གཡེང་བྱས་ནས་ཕྱིན་པས། །
ཟམ་གདུང་རྒྱུ་འབྲས་མེད་པ། ཆུ་མོའི་དཀྱིལ་ལ་གཡུགས་བྱུང༌།
ལ་མོ་འདིའི་ཕར་རོལ། མཚོ་མོ་གཡུ་ཡི་མདོག་ཁ། །
སྡོད་དུས་འཐུང་རྒྱུ་མ་བྱུང་། འགྲོ་དུས་བདེ་མོར་བཞུགས་རོགས།
ལྕང་མ་ཡལ་ག་ཡག་དྲག ལུང་པའི་འདབས་ལ་སྐྱེས་སོང་།
ཤུག་པ་ཡལ་ག་མེད་དྲག བྲག་རིའི་རྩེ་ལ་སྐྱེས་སོང༌། །
ལུང་པ་གསུམ་འཛོམས་ནང་ལ། བྱུ་རུ་ཕུང་ཞིག་སྐྱེས་འདུག
ཉི་མ་འོད་ཟེར་ཆེ་ནས། བྱུ་རུ་མདོག་ཁ་ལོག་སོང༌།།
སེང་གེ་གངས་ལ་བསྡད་དུས། གངས་རི་སེང་གེ་འདྲ་བྱུང་།
སེང་གེ་ཁྲོམ་དུ་སླེབས་དུས། ཁྱི་ངན་རྔ་ལྡུམ་འདྲ་བྱུང་།
ཁང་ལྟག་སྟར་སྡོང་སྟེང་ལ། ནེ་ཙོ་མང་པོ་སླེབས་ཀྱིན།
ད་ལོ་སྟར་ག་མ་ཡག ནེ་ཙོ་སྟོང་ལོག་ཕྱིན་སོང་། །
ལྷ་ཤིང་ཤུག་པའི་རྩེ་ལ། ཁུ་བྱུག་ན་ཆུང་བབས་བྱུང༌། །
གསུང་སྐད་མང་པོ་མི་དགོས། སྙན་པའི་ཚིག་གཅིག་གསུང་རོགས།
ཕྱི་ལ་ལྕགས་རིས་བསྐོར་ཡོད། ནང་ལ་སྲན་མ་བཏབ་ཡོད།
བྱིའུ་ཆུང་སྲན་མ་ཟ་མཁན། ལྕགས་ཀྱི་མཆུ་ཏོ་ཨེ་ཡོད། །
ཁང་རྒྱབ་ཤིང་གིས་བཀང་ཡོད། བརྩིགས་པ་རྩིག་རྒྱུ་མ་རེད།
ཁང་འོག་རྡོ་ཡིས་བཀང་ཡོད། ཁང་པ་རྒྱག་རྒྱུ་མ་རེད། །
འགྲོ་ནི་ཚོང་པ་འགྲོ་གིན། བཞོན་རྒྱུ་བོང་རྒན་བཞོན་འདུག
ལུང་པ་ས་ཁུག་དོག་པོ། བོང་རྒན་རྒྱུག་ས་མི་འདུག
289



ཆུ་དང་བྱེ་མའི་མཚམས་ལ། འགྲུལ་པ་མང་པོ་འགྲོ་གིན་
ཆུ་མོ་ཉ་བདག་ཅིག་གིས། འགྲུལ་པ་སེམས་ལ་ཕོག་སོང་།
མེ་ཏོག་ཆུང་ལ་མཛེས་པ། ན་ཆུང་སྲན་མ་མེ་ཏོག །
དབྱར་ཁ་ཞིང་ཁའི་དཀྱིལ་ལ། ཁྱོད་ལས་ལྷག་པ་མི་འདུག
རི་བོ་ཁ་བས་བཀག་ཀྱང་
། རི་གཤམ་བསྐོར་ནས་ཡོང་ཆོག
རི་གཤམ་ཆུ་མོས་བཀག་ཀྱང་། གདུང་ཟམ་བཙུགས་ནས་ཡོང་ཆོག
ལ་མོ་རྒྱབ་ཏུ་བཞུགས་པའི། ཆུང་འདྲིས་དངུལ་དཀར་མེ་ལོང༌།
བསྡད་དུས་ཐུག་རྒྱུ་མ་བྱུང་། འགྲོ་དུས་སེམས་པ་སྐྱོ་བྱུང་།
ཆུ་མགོ་བསྐོས་པར་མ་སོང་། ཆུ་རྐ་བཤམས་པ་མ་སོང་།
རྫ་ཕྲུག་ལས་དབང་ཆེན་པོ། འཐུང་ཆུ་སྒོ་ཁར་སླེབས་བྱུང༌། །
ཁྱོད་རྫ་རི་སྤང་རི་བདེ་མོར་བཞུགས། ང་རྫ་ཆུ་དཀར་པོ་འགྲོ་རྒྱུ་ཡིན།
ཁྱོད་རྫ་ཆུ་དཀར་པོ་འགྲོ་ན་སོང་། ང་ཡུལ་ཆུ་སྔོན་མོ་འཐུང་རྒྱུ་ཡིན། །
རི་སྐེད་ཐང་ཤིང་འོག་ལ། ཞག་གཅིག་གནས་ཚང་གཡར་རོགས།
བརྒྱབ་ལ་ར་མདའ་བྱུང་ན། ལ་མོ་བརྒྱབ་སོང་ཟེར་རོགས། །
ལྕགས་རྒྱ་བརྒྱ་ཡིས་བརྡུངས་པའི། སྟར་རེ་སོ་མེད་མིག་མེད།
བཅད་ན་ཤིང་ཆོད་མེད་ལ། ཚོང་ན་རིན་གོང་མི་ལོན། །
རི་གསེང་མཇོལ་མོ་སྐད་སྙན་མ། སྐད་ཁྱོད་ལས་སྙན་པ་ཁུ་བྱུག
རྒོད་ཐང་དཀར་བྲག་དཀར་རྩེ་ལ་བབས། དཀའ་འོ་བརྒྱལ་ཆེ་ན་རང་དོན་རེད།
སེར་ཆིལ་ཆིལ་པདྨའི་མེ་ཏོག ཟ་འདོད་འབུ་ཡིས་བསྐོར་རྭ་བརྒྱབ་བྱུང་།
མེ་ཏོག་ཐིག་ལ་མ་འཁོར་ན། ལྡིང་སྐོར་བརྒྱབ་དང་མ་བརྒྱབ་མེད། །
རྟ་ཕོ་སེང་སེང་ཁྲོ་ཁྲོ། ཁང་ལྟག་ཁང་འོག་རྒྱུག་བྱུང་།
ཡར་ཤོག་རྫོབ་འདོད་ཡོད་ཀྱང་། ཕ་མ་ཁ་དབང་ཚེ་བྱུང༌།
ཆུ་ཆུང་ཆུང་འུར་སྒྲ་ཆེན་པོ་མ། ཆུ་ཆུ་ཕུགས་ཇི་ཡོད་ང་ཡིས་ཤེས།
ཕ་རོལ་རྩོམ་ཞིང་སྒོར་སྒོར། རྨོས་མཁན་མ་ལོན་ལོ་གསུམ་ལུས།
ད་དུང་ལོ་གསུམ་ལུས་གྲབས་གདའ། །
སྤང་དང་སུ་རུ་མཚམས་སུ། ནག་པོའི་སྦྲ་ཞིག་ཕུབ་ཡོད།
ལྕང་མ་རློན་པའི་ཀ་བ། བློ་སེམས་བདེ་བ་མི་འདུག
290



ཡར་སླང་ཀ་བ་གསེར་ནི་མ་རེད། ཕར་གཏོང་གདུང་མ་དངུལ་ནི་མ་རེད། །
ཁང་པ་ཤིང་ཁང་ཕྲ་མོ། ག་ས་ག་ལ་རྒྱག་ཆོག །
དབྱར་ཆུ་ཆེ་ན་ཆེ་གཅིག དགུན་ཆུ་ཆུང་ན་ཆུང་གཅིག་
རྟ་ཕོ་བང་ཆེན་རང་གཉིས། ལུང་པའི་ཕུ་ལ་བསྐོར་འགྲོ
སེམས་ཆུང་ཆུང་བསམ་པ་མ་ཆུང་དོ། རྡོ་གོར་མོ་རླུང་གིས་ཁྱེར་གྲབས་མེད།།
ཐང་ཨ་ཆེན་ཐང་གི་ཐང་མགོ་ལ། རྟ་ལྕང་མོ་སྲབ་མདའ་ཁྲིད་ནས་གདའ།
ང་མ་ཟིན་ལྷ་ཡི་ལུང་བསྟན་གནང་།
ར་མ་རི་ལ་འཛེགས་སོང་། རེའུ་ཐང་ལ་ལུས་སོང་།
རྫི་བོ་བྱང་ཆུབ་སེམས་པ། མ་བུ་སྤྲོད་ཐབས་ཨེ་ཡོད།
ཤྭ་བ་གནའ་བ་ངེད་གཉིས། རི་ལ་རྩྭ་ཟ་འགྲོ་ས། །
བྲག་མགོ་གླ་བ་ཁྱོད་རང་། ཇུས་གཏོགས་ཡོད་པ་མ་རེད།
སྤང་སྒོར་སྒོར་མེ་ཏོག་ར་བ་ནང་། ངོ་ཤེས་ལེ་ཁུ་བྱུག་མེ་ཏོག་རེད།
རྒྱབ་རི་མཐོ་བ་ཨེ་རེད། ནུབ་རི་དམའ་བ་ཨེ་རེད།
བྱ་ཆེན་ཐང་དཀར་རྒོད་པོ། འབབ་ས་མེད་པ་ཨེ་རེད། །
ཁྱོད་རང་ང་ལ་དགའ་ན། རྩ་རི་གཡས་བསྐོར་བརྒྱབ་ཅིག
ང་རང་ཁྱོད་ལ་མི་དགའ། ལག་པ་མར་གཡུགས་བྱས་ཆོག
ཁང་པ་གསར་པ་བརྒྱབ་སོང་། ཁང་ས་བྱེ་མ་བླུགས་སོང་།
ཆར་པ་ཨེ་འཚོག་མི་འཚོགས། ལོ་གསུམ་ལྟད་མོར་བལྟ་ཆོག
ཆུང་འདྲིས་གཡུ་ཆུང་སྒྲོལ་དཀར། ཐོགས་མེད་ཅི་བསམ་གང་དྲན།
ངའི་ཟི་ལིང་སྟོང་སྐུད། དྲི་མ་མ་ཕོག་བསྡད་ཡོད། །
སྤང་དང་ནགས་གཉིས་མཚམས་སུ། ཨ་ཟལ་འབྲི་ཡིས་གང་བྱུང་།
འོ་མ་བཞོ་རྒྱུ་ཡོད་པ། ཨ་ཟལ་གཅིག་ཀྱང་མི་འདུག
ཕ་རོལ་སྤང་དཀར་སྟེང་ལ། གཡང་དཀར་ལུག་གིས་ཁེངས་བྱུང་།
བླ་མ་ནང་བཟའ་རུང་བ། ལུ་གུ་གཅིག་ཀྱང་མི་འདུག །
གསེར་གྱི་ཁང་ཆུང་ནང་དུ། རྨ་བྱ་ལོག་སྐད་བརྒྱབ་བྱུང་།
ཆུང་འདྲིས་བྱམས་པ་དྲན་ནས། ཕ་ཡུལ་སྤོང་དགོས་བསམ་བྱུང༌།
ཆུང་འདྲིས་རང་གཉིས་ཚིག་ཆད། རྡོ་ལ་རི་མོ་བྲིས་ཡོད།
ལོ་གསུམ་ཆར་པ་འབབ་ཀྱང་། རི་མོ་ཡལ་བ་མི་སྲིད།
291



དགའ་ལེ་བ་སོ་མཐེབ་ཀོར། ཁྲ་ཆིལ་ལེ་ལ་མོ་བརྒྱབ་སོང་།
མ་དགའ་ཤིང་རག་སྒོ་ཏོག
མདང་ད་ནང་གཡས་སྐོར་གཡོན་སྐོར། །
བྱ་ཆེན་ཐང་དཀར་རྒོད་པོ། ཁྱོད་རང་མཐོ་བ་མ་བསམ། ཟ་རྒྱུ་མི་ཤ་རྟ་ཤ
རི་ཞོལ་བྱིའུ་ཆུང་འཇོལ་མོ། དམའ་བོ་དམའ་བོ་མ་བསམ། ཟ་རྒྱུ་འབྲུ་རིགས་སྣ་ལྔ།
ཆུང་འདྲིས་ཆུང་འདྲིས་མ་ཟེར། ཆུང་ལ་འདྲིས་རྒྱུ་མི་འདུག
བྱམས་པ་བྱམས་པ་མ་ཟེར། ལུས་ལ་བྱམས་རྒྱུ་མི་འདུག
ས་བཅད་བཅུ་དྲུག་པ། གཏམ་དཔེ་ཁག་གཅིག
1.བྱ་ཞིག་ཡོད་པ། བྱིའུ་ཞིག་ཡོད་པ། རྒུམ་འབུ་འཐུ་བ། རྒུན་འབུ་བྲེ་གང་ལོན། བྲེ་གང་ཆང་བཙོས།
ཆང་བཙོས་ནས་ཨ་དབྱི་སྐྱ་མོ་མགྲོན་འབོད། ཨ་དབྱི་སྐྱ་མོ་ཆང་འཐུང་ནས་སྐྱུག སྐྱུག་པ་ཨོ་ཡོ་ལྡག ཨོ་ཡོ་གྲེ་
སེས་འགག གྲེ་ཟེ་གྲིས་བཀོག མགར་བ་མཐེ་ཚིགས་ལོག རྒྱུག་མཁན་མི་རག་སྦལ་པ་རྒྱུག སྦལ་པ་ངར་གདོང་
རྡོ་ལ་རྒྱག ཧམ་མཁན་མི་རག་ཨ་བྲས་ཧམ། (ཧམ་ཞེས་པར་འཇིབ་རྒྱབ་པའམ་ཡང་ན་རྭ་རྒྱག་པར་ཟེར) ཨ་
བྲའི་ཨོག་ཚོམ་མེས་འཚིག ཨ་བྲ་ག་ཐལ། ཨ་བྲ་རྩིག་གསེང་འཛུལ་ཐལ། རྩིག་གསེང་ག་ཐལ། རྩིག་གསེང་སྤོ་
དོ་བཀག་ཐལ། སྤོ་དོ་ག་ཐལ། རྩིག་གསེང་རྩྭ་སྐྱེ་ཐལ། རྩྭ་ག་ཐལ། རྩྭ་མཛོ་མོས་བཟས་ཐལ། མཛོ་མོ་ག་ཐལ།
མཛོ་མོ་ལ་བརྒྱབ་ཐལ། ལ་ག་ཐལ། ལ་ཁ་བས་བཞག་ཐལ། ཁ་བ་ག་ཐལ། ཁ་བ་ཉི་མས་བཞུར་ཐལ། ཉི་མ་ག་
ཐལ། ཉི་མ་སྤྲིན་གྱིས་སྒྲིབ་ཐལ། སྤྲིན་ག་ཐལ། སྤྲིན་རླུང་གིས་གཏོར་ཐལ། རླུང་ག་ཐལ། རླུང་རྒྱ་གར་རྒྱལ་
པོའི་ས་བཅུད་གསོ་ ཐལ། (སྤོ་ཐོ་ནི་རི་མཐོ་སར་རྩྭ་ སྐྱེ་སའི་སྤང་གོར་གོར་ཆུང་ཆུང་བཀོག་པ་དེར་བརྗོད།
དབུས་ཀྱི་ལ་མག་དང་འདྲའོ། ། །
2. གཅིག་ནི་གང་གཅིག གཅོད་རྭ་གཅིག གཉིས་ནི་གང་གཉིས། ར་མ་ནུ་གཉིས། གསུམ་ནི་གང་
གསུམ། སྒྱེད་པུ་སྤུན་གསུམ། བཞི་ནི་གང་བཞི། མཛོ་མོ་ནུ་བཞི། ལྔ་ནི་གང་ལྔ། རྒྱལ་བ་རིགས་ལྔ། དྲུག་ནི་
གང་དྲུག སྐར་མ་སྨིན་དྲུག བདུན་ནི་གང་བདུན། བྱང་སྐར་སྤུན་བདུན། བརྒྱད་ནི་གང་བརྒྱད། ས་པད་མ་
འདབ་བརྒྱད། དགུ་ནི་གང་དགུ། གནམ་འཁོར་ལོ་རྩིབས་དགུ། བཅུ་ནི་གང་བཅུ། ཕག་མ་ནུ་བཅུ། བཅུ་
གཅིག་ནི་གང་བཅུ་གཅིག སྤྱན་རས་གཟིགས་ཞལ་བཅུ་གཅིག བཅུ་གཉིས་ནི་གང་བཅུ་གཉིས། འབུམ་དུམ་
པ་བཅུ་གཉིས། བཅུ་གསུམ་ནི་གང་བཅུ་གསུམ། བཅུ་གསུམ་ནི་མཆོད་རྟེན་བང་རིམ་བཅུ་གསུམ། །
3. དི་དི་གུ་གུ་དང་འཇོལ་མོ་གཉིས་ཤ་དང་མར་སོགས་བསྡུས་ནས་ཧུབ་བསྡུས་སྐོལ་བའི་འཆར་གཞི་
འདིང༌། འོན་ཀྱང་སྤྱང་གྲུང་དོད་པའི་འཇོལ་མོས་དི་དི་གུ་གུ་ཤིང་གཅོད་པར་འགྲོ་སྐབས་འཇོལ་མོས་ཁོང་གཉིས་
292



ཀྱི་ཟ་རྒྱུ་ཚང་མ་བཟས་ནས་བྲོས། དི་དི་གུ་གུ་ཚུར་ཡོང་དུས་འཇོལ་མོ་བྲོས་ནས་ཕྱིན་ཤེས་པས། དི་དི་གུ་གུས་
འཇོལ་མོ་རྗེས་འདེད་གཏོང་བར་ཕྱིན། འཇོལ་མོ་སྔོན་དུ་འགྲོ་མཚམས་སུ་དང་པོ་སྙེ་མ་ཞིག་ཐུག་པས་འཇོལ་མོས་
སྙེ་མ་ལ་འདི་སྐད་ཅེས་བརྗོད་དེ། འབྲུ་དྲུག་སྔོན་མོ། ང་རྒྱབ་ཏུ་ཁུ་དི་ཡོང་བར་ཡོད་གོ བ་རིག་རྫོབ་དུས་མ་རིག་
རྫོབ་རོགས་ཨ་གོ ཞེས་ངག་འཇམ་ཞིང་ཚིག་སྙན་པོ་བརྗོད་ནས་ཕྱིན། ཡང་དེའི་རྗེས་སུ་དི་དི་གུ་གུ་སླེབས་པས་
སྙེ་མ་ལ་འདི་སྐད་ཟེར་ཏེ། བྲེ་རྒོད་ཟིང་ཟིང་། ངའི་སྔོན་ལ་འཇོལ་ལུ་འགྲོ་བར་བ་ཨེ་རིག་ཅེས་དྲིས། སྙེ་མའི་
ལན་དུ། རིག་ཡ་རིག་བྱུང་། རྫོབ་ཀྱི་མ་ཡིན་ཨ་གོ། མིས་ང་ལ་འབྲུ་རིགས་སྔོན་མོ་རྫོབ་བྱུང་། ཁྱོད་ང་ལ་གྲེ་རྒོད་
ཟིང་ཟིང་རྫོབ་བྱུང་། ཡང་འཇོལ་མོ་ཡར་ཙམ་སླེབས་རྗེས་ཚེར་མ་ཞིག་དང་འཕྲད་པས་འདི་སྐད་ཅེས་འབོད་དེ།
མཚལ་དམར་རུབ་རུབ། ངའི་རྗེས་སུ་ཁུ་དི་ཡོང་བ་ཡོད་གོ བ་རིག་རྫོབ་དུས་མ་རིག་རྫོབ་རོགས་ཨ་གོ ཡང་དེའི་
རྗེས་སུ་དི་དི་གུ་གུ་འབྱོར་བས་ཚེར་མ་ལ་འདི་ལྟར་བརྗོད་དེ། ཚེར་མ་ཟིང་ཟིང་། ངའི་སྔོན་ལ་འཇོལ་ལུ་འགྲོ་བར་
ཨེ་རིག་ཅེས་དྲིས། ཚེར་མས་འདི་སྐད་ཅེས་བརྗོད་དེ། རིག་ཡ་རིག་བྱུང་། རྫོབ་ཀྱི་མ་ཡིན་ཨ་གོ མིས་ང་ལ་
མཚལ་དམར་རུབ་རུབ་རྫོབ་བྱུང༌། ཁྱེད་ང་ལ་ཚེར་མ་ཟིང་ཟིང་རྫོབ་བྱུང་། ཡང་འཇོལ་མོ་ཡར་ཙམ་ཕྱིན་ནས་
ཡུང་མ་དང་འཕྲད་པས་འདི་སྐད་ཅེས་བརྗོད་དེ། སྒོར་སྒོར་དཀྱིལ་དཀྱིལ། ངའི་རྒྱབ་ཏུ་ཁུ་དི་ཡོང་བར་ཡོད་གོ
བ་རིག་རྫོབ་དུས་མ་རིག་རྫོབ་རོགས་ཨ་གོ། ཡང་དི་དི་གུ་གུ་སླེབས་པས་ཡུང་མར་འདི་སྐད་ཅེས་བརྗོད་དེ། ལོ་
མ་འཇབ་འཇབ། ངའི་སྔོན་ལ་འཇོལ་ལུ་འགྲོ་བར་བ་ཨ་རིག་ཅེས་དྲིས། ཡུང་མས། རིག་ཡ་རིག་བྱུང་། རྫོབ་ཀྱི་
མ་ཡིན་ཨ་གོ། ཡང་གསལ་པོ་བཤད་མེད། མི་ང་ལ་སྒོར་སྒོར་དཀྱིལ་དཀྱིལ་རྫོབ་བྱུང༌། ཁྱོད་ང་ལ་ལོ་མ་འཇབ་
འཇབ་རྫོབ་བྱུང༌། །
(ཧུབ་བསྡུས་སམ་ཟན་བསྡུས་ནི་གྲོགས་པོ་གྲོགས་མོ་དང་དགའ་ཉེ་སྤུན་མཆེད་རྣམས་ཤ་དང་། མར།
ཇ་སོགས་བསྡུས་ནས་ཟ་མ་མཉམ་དུ་བཟོས་ཏེ་ཟ་བ་ལའོ) གོང་གི་གཏམ་དཔེ་དེའི་གོ་དོན་ནི་མི་དང་མི་ཕན་ཚུན་
འབྲེལ་བ་བྱེད་སྐབས་ཁ་འཇམ་ཚིག་སྙན་གྱི་ཐོག་ནས་མི་སེམས་འདུལ་དགོས་པ་བསྟན་ཡོད། གོང་གི་ཚིག་དེ་
དག་སྒྲ་གདངས་རིང་པོའི་ཐོག་ནས་བཀླགས་ཚེ་སེམས་སུ་ཟུག་བདེ་བ་དང་འཆར་བདེ་བ་ཡོད། །
4. གླ་བར་ཆེར་བསྟོད་བྱེད་སྟངས། གླ་ཨ་ཐེ་ཐེ་ལ་ཐེ་དགུ་ཡོད། ཐེ་སེ་ཐེ་སེ་བྲག་ལ་ཐེ། སྤུ་མགོ་འདོ་བ་
རྟ་ལ་ཐེ། སྤུ་སྐེད་གྲེ་སེ་འབྲོང་ལ་ཐེ། སྤུ་རྩ་གཡང་དཀར་ལུག་ལ་ཐེ། རྣ་ཅོག་ཀྲོང་ཀྲོང་དྲེལ་ལ་ཐེ། མཆེ་བ་
དམར་ཡག་སྟག་ལ་ཐེ། གླ་རྩི་འཛོམས་དྲུག་སྨན་ལ་ཐེ། འཚོས་འཚོས་ཨ་འཚོས་ར་ལ་ཐེ། གླ་པགས་རྒྱུན་བུ་དར་
ལ་ཐེ། །
5. གོག་ཡར་སྒང་བླ་མ་གཟིམ་ཁང་འཁྲིས་སུ་ཚེར་ཕུང་གཅིག་གི་འོག་ལ་སྲེག་པ་མའུ་བཅོ་བརྒྱད་ཡོད།
གཅིག་འཕུར་ནས་ཕུར་རི་རི། གཉིས་འཕུར་ནས་ཕུར་རི་རི། གསུམ་ཕུར་རི་རི། བཞི་འཕུར་ནས་ཕུ་རི་རི། ལྔ་
འཕུར་ནས་ཕུར་རི་རི། དྲུག་འཕུར་ནས་ཕུར་རི་རི། བདུན་འཕུར་ནས་ཕུར་རི་རི། བརྒྱད་འཕུར་ནས་ཕུར་རི་
རི། དགུ་འཕུར་ནས་ཕུར་རི་རི། བཅུ་འཕུར་ནས་ཕུར་རི་རི། བཅུ་གཅིག་འཕུར་ནས་ཕུར་རི་རི། བཅུ་གཉིས་
293



འཕུར་ནས་ཕུར་རི་རི། བཅུ་གསུམ་འཕུར་ནས་ཕུར་རི་རི། བཅུ་བཞི་འཕུར་ནས་ཕུར་རི་རི། བཅོ་ལྔ་འཕུར་
ནས་ཕུར་རི་རི། བཅུ་དྲུག་འཕུར་ནས་ཕུར་རི་རི། བཅུ་བདུན་འཕུར་ནས་ཕུར་རི་རི། བཅོ་བརྒྱད་འཕུར་ནས་
ཕུར་རི་རི་ཞེས་བཅོ་བརྒྱད་བར་དབུགས་ཐེངས་གཅིག་ནང་ཀློག་ཐུབ་ན་མི་དེ་དབུགས་རིང་ཕྱིན་ཞིང་ཁ་བདེ་པོ་
དང་ལྕེ་མཉེན་པོ་ཡོད་ཅེས་པའི་དོན་མཚོན་ཡོད། །
6. གནའ་སྔ་མོ་སྔ་མོའི་དུས་སུ། དུད་ཚང་གཅིག་ཡོད་པར་ནང་མི་ཁྱོན་བསྡོམས་ལྔ་ཡོད་དེ་ཕ་མ་གཉིས་
དང༌། སྲིང་མོ་སེང་ལྕམ། རྟོགས་པ་མཐོ་བའི་བུ་གཡུལ་རྒྱལ། མནའ་མ་ལྷ་ལྕམ་བཅས་བཞི་ཡོད། ཕ་ལོ་89མ་
ལོ99སླེབས་ཡོད། ཉིན་ཞིག་བུ་གཡུལ་རྒྱལ་ལུག་འཚོ་བ་ཕྱིན་པས་ཁོང་སེམས་ཅན་ཉོན་མོངས་པ་རྣམས་ལ་ཐར་
ལམ་ཇི་ལྟར་ཁྲིད་ལུགས་ཐུགས་རྣམ་པ་གཡེང་བཞིན་པའི་ཚེ་ལུག་ཚང་མ་སྐབས་ཤིག་བརླགས་པ་ལྟ་བུའི་གྱུར།
ལུག་དེ་དག་བརླགས་སོང་ཞེས་མ་རྒན་ལ་ཞུས། མ་རྒན་ཐུག་པ་སྐོལ་བ་དང་ཐུག་པས་ཤིང་སྐྱོགས་བུ་གཡུལ་རྒྱལ་
གྱི་མགོ་ལ་བསྐྱོན། དེ་ནས་ཕ་རྒན་ལ་དེ་རིང་ངས་གཟབ་གཟབ་མ་བྱས་སྟབས་ལུག་ཚང་མ་བརླགས་སོང་ཞེས་
ཞུས་པས་ཕ་རྒན་འཚེམ་བུ་འཚེམ་པ་དང་ཐུག་པས་ཇེམ་ཙེ་བུ་གཡུ་རྒྱལ་གྱི་མགོ་ལ་བསྐྱོན། དེ་ནས་སྲིང་མོ་ལ་དེ་
རིང་ངས་གཟབ་གཟབ་མ་བྱས་སྟབས་ལུག་ཚང་མ་བརླགས་སོང་ཞེས་ཞུས་པ་སྲིང་མོ་བལ་འཁེལ་བ་དང་འཕྲད་
པས་ལའཕང་བུ་གཡུ་རྒྱལ་གྱི་མགོ་ལ་བསྐྱོན། དེ་ནས་མནའ་མར་དེ་རིང་ངས་གཟབ་གཟབ་མ་བྱས་སྟབས་ལུག་
ཚང་མ་བརླགས་སོང་ཞེས་ཞུས་པས་མནའ་མ་འཐག་བཏགས་པ་དང་ཐུག་པས་ཐག་ཟང་བུ་གཡུལ་རྒྱལ་གྱི་མགོ་ལ་
བསྐྱོན་པས་བུ་གཡུལ་རྒྱལ་ངུ་བཞིན་ངུ་བཞིན་ཁྱིམ་ནས་དོན་ཏེ་གང་མཚམས་སོང་རྗེས་ཆུ་ཆེན་པོ་ཞིག་དང་འཕྲད་
ནས་འདི་ལྟར་བརྗོད་དེ་ཆུ་ཡར་ཆད་ཡ་ལ་ཆད་རོགས་གནང་། མར་ཆད་མར་ལ་ཆད་རོགས་གནང་ཞེས་པས་ཆུ་
ཡང་ཁོང་གི་བཤད་པ་བཞིན་ཆད་ནས་ལམ་དུ་འགྲོ་ཆོག་ཆོག་ཏུ་གྱུར་ནས་བྲག་རི་ཞིག་གི་འོག་ཏུ་སླེབས་ནས་འདི་
ལྟར་འབོད་དེ་བྲག་སྐུ་འཛོམས་འཛོམས་ཀྱི་ཕར་ནང་ནས། བྲག་ངོ་འཛོམས་འཛོམས་ཀྱི་ཚུར་ནང་ནས། སྐུ་མ་
འཛོམས་ཀྱི་བར་ནང་ལ་བྲག་སྒོ་ཞིག་ཕྱེ་རོགས་གནང་ཞེས་འབོད་པས་བྲག་དེ་ཡང་བྲག་སྒོ་ཕྱེ་ནས་བུ་གཡུལ་རྒྱལ་
བྲག་ནང་དུ་ཕྱིན་པས་དེའི་ནང་ལྷ་ཡི་གཞལ་ཡས་ཁང་ལྟ་བུའི་འདོད་ཡོན་ཕུན་སུམ་ཚོགས་པ་ཞིག་ཏུ་སླེབས། བུ་
གཡུལ་རྒྱལ་ཁྱིམ་ནང་མ་སླེབས་པས་ནང་མིས་སེམས་ཁྲལ་བྱས་ནས་བསྡད། ཕྱིས་སུ་ནང་མི་ཚང་མས་བུ་གཡུལ་
རྒྱལ་མི་གཞན་དང་མི་འདྲ་བ་ཡིན་པ་ཤེས་ཡོད་ལ་བྲག་རི་དེའི་ནང་ཡོད་པའང་ཤེས་པས་དང་པོ་མ་རྒན་བྲག་རི་
དེའི་འཁྲིས་སུ་ཕྱིན་ནས་འདི་སྐད་ཅེས་བརྗོད་དེ་བུ་གཡུལ་རྒྱལ་མ་བསྡད་གཡུལ་རྒྱལ་ཤོག་ང99སུ་ཡིས་གཡོག
ཕ89སུ་ཡིས་གཡོག སྲིང་མོ་སེང་ལྕམ་འགྲོ་ཆོས་སུ་ཡིས་བྱས། མནའ་མ་ལྷ་ལྕམ་འདུག་རོགས་སུ་ཡིས་བྱས།
ཞེས་བཤད། བུ་གཡུལ་རྒྱལ་གྱིས་ལན་དུ། མ99ཕ་ཡིས་གཡོག ཕ89སྲིང་མོས་གཡོག སྲིང་མོ་འགྲོ་ཆོས་
མནའ་མས་བྱས། མནའ་མ་ཁོ་རང་ལོག་ནས་སོང་། དེ་ནས་ཕ་རྒན་སོང་བས་ཡང་འདི་ལྟ་བརྗོད་དེ་བུ་གཡུལ་
རྒྱལ་མ་བསྡད་གཡུལ་རྒྱལ་ཤོག་ང99སུ་ཡིས་གཡོག ཕ89སུ་ཡིས་གཡོག སྲིང་མོ་སེང་ལྕམ་འགྲོ་ཆོས་སུ་ཡིས་
བྱས། མནའ་མ་ལྷ་ལྕམ་འདུག་རོགས་སུ་ཡིས་བྱས། ཞེས་བཤད། བུ་གཡུ་རྒྱལ་གྱིས་ལན་དུ། མ99ཕ་ཡིས་
294



གཡོག ཕ89སྲིང་མོས་གཡོག སྲིང་མོ་འགྲོ་ཆོས་མནའ་མས་བྱས། མནའ་མ་ཁོ་རང་ལོག་ནས་སོང་། དེ་ནས་
ཡང་སྲིང་མོ་སོང་བས་འདི་ལྟ་བརྗོད་དེ་བུ་གཡུ་རྒྱལ་མ་བསྡད་གཡུལ་རྒྱལ་ཤོག་མ89སུ་ཡིས་གཡོག ཕ99སུ་
ཡིས་གཡོག ང་སྲིང་མོའི་སེང་ལྕམ་འགྲོ་ཆོས་སུ་ཡིས་བྱས། མནའ་མ་ལྷ་ལྕམ་འདུག་རོགས་སུ་ཡིས་བྱས། ཞེས་
བཤད། བུ་གཡུལ་རྒྱལ་གྱིས་ལན་དུ། མ99ཕ་ཡིས་གཡོག ཕ89སྲིང་མོས་གཡོག ཁྱེད་སྲིང་མོ་འགྲོ་ཆོས་
མནའ་མས་བྱས། མནའ་མ་ཁོ་རང་ལོག་ནས་སོང་། རྗེས་སུ་མནའ་མ་སོང་མཚམས་སུ་ཁྱིམ་མཚེས་རྒན་མོ་བློ་
ཇུས་མ་ལ་བློ་ཞིག་དྲིས་པར་ཕྱིན་པས་བློ་ཇུས་མས་ཐབས་ཤེས་འདི་ལྟར་བྱེད་དགོས། མནའ་མ་ལྷ་ལྕམ་ཁྱེད་ཀྱིས་
ལྒང་བུག་ནང་ཁྲག་གང་བླུགས་ནས་རུམ་ནང་བཅུག་སྟེ་ཤོད་སྟངས་སྔར་བཞིན་བྱས་ནས་ད་དུང་མ་དོན་ན་ད་ནི་
རང་ཤི་རྒྱག་ཁུལ་བྱས་ཏེ་རུམ་ནང་གི་ལྷང་བུག་ལ་གྲི་བཙུགས་ནས་ཁྲག་དོན་པ་བུ་གཡུལ་རྒྱལ་མཐོང་ན་མ་དོན་ཀ་
མེད་རེད་ཅེས་ཇུས་བཏོན། དེ་ནས་མནའ་མས་གོང་ལྟར་བརྗོད་བྱས་ནའང་ལང་སེང་མ་དོན་སྟབས་མནའ་མས་
ཁྱིམ་མཚེས་རྒན་མོ་བློ་ཇུས་མའི་བཤད་པ་ལྟར་བྱས་པ་མ་ཟད་ད་དུང་གྲི་བཏོན་ནས་ལྒང་བུག་ལ་གྲི་བཙུགས་པས་
བུ་གཡུལ་རྒྱལ་གཞི་ནས་དོན་དགོས་བྱུང་སྟེ་རྩྭ་ཚང་མ་ལུག་ཏུ་འགྱུར་བ་དང་མེ་ཏོག་ཚང་མ་འབྲུ་རིགས་སུ་གྱུར་
ནས་ཁྱིམ་ཚང་དེ་འཆམ་ཞིང་འདོད་ཡོན་ཕུན་སུམ་ཚོགས་པ་ཞིག་ཏུ་གྱུར་པའོ། །
(དེའི་གོ་དོན་ནི་བུ་གཡུ་རྒྱལ་ནི་ནང་དུ་རྟོགས་པས་ཕྱུག་པའི་ཐུན་མོང་མ་ཡིན་པའི་མི་ཞིག་ཡིན་པ་བུ་
གཡུལ་རྒྱལ་ཕུད་དུད་ཚང་དེས་ཤེས་མེད་ཅིང་དུད་ཚང་གཅིག་གི་མི་ཡིན་ནའང་ཕན་ཚུན་སྐད་ཆ་ཤོད་མཁས་པོ་
དང་། ཕན་ཚུན་བསྟུན་མཁས་པོ། ལམ་སེང་སྐད་ཆ་ཤོད་ཁོམ་མེད་པར་ལག་པ་བཀྱག་མི་རུང་ཞེས་བསྟན་ཡོད)
གཞན་ཡང་ཞོར་དུ་སྟོན་བསྡུའི་སྐབས་དང་དཔྱིད་ཀ་རྨོན་ལས་བྱེད་སྐབས་ཉི་མ་རིང་བ་དང་ལས་ཀ་བྲེལ་
འཚུབ་ཆེ་བ་དང་དཀའ་ལས་ཀྱང་ཆེན་པོ་ཡོད་སྟབས་དེའི་སྐབསསུ་ཟ་མ་ཟ་རྒྱུའང་ནམ་རྒྱུན་དང་མི་འདྲ་བ་མང་པོ་
ཡོད། ནམ་རྒྱུན་ཡིན་ན་ཟ་མ་ཐེངས་གསུམ་མ་གཏོགས་ཟ་སྲོལ་མེད་ནའང་སྐབས་དེ་དུས་ཟ་མ་ཐེངས་ལྔ་ཟ་སྲོལ་
ཡོད་དེ་ཞོགས་པ་ཆུ་ཚོད་བརྒྱད་པ་ཙམ་ལ་ཞོགས་ཟས་གཅིག་དང༌། དེའི་རྗེས་སུ་ཞོགས་པ་ཆུ་ཚོད་བཅུ་པ་ཡོལ་
ཙམ་ལ་ཞོགས་ཇ་ཞེས་ཇ་དང་རྩམ་པ་འགམ་ནས་ཟ་མ་ཐེངས་གཅིག ཉིན་གུང་ཆུ་ཚོད་དང་པོ་ཙམ་ལ་ཉིན་གུང་
ངམ་ཚ་རྟིང་ཟ་མ་ཟ་གི་ཡོད། དེ་ནས་ཕྱི་དྲོ་ཆུ་ཚོད་ལྔ་པ་ཙམ་ལ་དགོངས་ཇ་ཞེས་ཇ་འཐུང་བ་དང་ཟ་མ་ཐེངས་
གཅིག ཆུ་ཚོད་བདུན་དང་ཕྱེད་ཀ་ཙམ་ལ་ཟ་མ་ཐེངས་གཅིག་ཟ་བ་བཅས་ཁྱོན་ཟ་མ་ཐེངས་ལྔ་ཟ་སྲོལ་ཡོད། །
ས་བཅད་བཅུ་བདུན་པ། ཁང་པ་རྒྱག་སྟངས་སྐོར།
ཁང་པ་རྒྱག་སྟངས་ལ་དབྱེ་ན་མང་པོ་ཡོད་པ་དཔེར་ན། ཕོ་བྲང་དང་། ལྷ་ཁང་། བླ་བྲང་། དགོན་སྡེ་
སོགས་རྒྱག་སྟངས་མི་འདྲ་བ་ཡོད་པ་ནི་སྨོས་མེད་ཡིན་ཞིང་དེ་རིང་འདིར་འཆད་རྒྱུ་ནི་གྲོང་གསེབ་ཀྱི་ཁང་པ་རྒྱག་
སྟངས་ལས་རྩིག་རྨང་འདིང་བ་དང་། རྩིག་པ་རྩིག་སྟངས། ཤིང་ཆ་སྤྱོད་སྟངས་བཅས་ལ་ཟེར། །
295



1. ཁང་པའི་ས་ཆ་འདེམས་སྟངས་སྐོར། ཁང་པའི་ས་ཆ་འདེམས་སྟངས་ལ་ལུང་པ་མི་འདྲ་བའི་དབང་
གིས་ཁ་ཕྱོགས་ལྟ་སྟངས་མི་འདྲ་བ་རེ་ཟུང་ཡོད། ཁང་པ་རྒྱག་པ་ནི་མི་དེའི་མི་ཚེའི་གཅིག་གི་དོན་ཆེན་ཞིག་ལ་
བརྩི་སྟབས་རབ་བྱུང་ན་གྲོང་ཁྱིམ་ཕལ་མོ་ཆེར་གནམ་འཁོར་ལོ་རྩིབས་བརྒྱད་དང༌། ས་པད་མ་འདབ་བརྒྱད།
མཐའ་འཁོར་དུ་རི་བོས་བསྐོར་ཞིང་བཀྲ་ཤིས་རྟགས་བརྒྱད་དང་རྒྱལ་སྲིད་སྣ་བདུན་གྱི་དབྱིབས་སོགས་ལྡན་ཁར་
རི་དཔྱད་ལེགས་པའི་ཐོག་ཕྱོགས་བཞིར་མི་འགྱུར་བའི་རི་ཆེན་ནམ་བཀྲ་ཤིས་པའི་མཚོན་བྱེད་དུ་ཤར་དུ་སྟག་
དང༌། ལྷོ་རུ་གཡུ་འབྲུག ནུབ་ཏུ་བྱ། བྱང་དུ་རུས་སྦལ་བཅས་དང་སེང་གེ་གནམ་ལ་མཆོང་འདྲ་བ། ཁྱུང་གི་
འདབ་གཤོག་བརྐྱངས་འདྲ་བ། གཡུ་འབྲུག་གྱེན་དུ་ལངས་འདྲ་བ། སྟག་མོ་ཚང་ནས་དོན་འདྲ་བ། གླང་ཆེན་
ནོར་བུ་ཁུར་ནས་འོང་འདྲ་བ། པད་མ་ཁ་ཕྱེ་འདྲ་བ་སོགས་ཡོད་ས་ནི་ས་དཔྱད་ཤིན་ཏུ་ལེགས། དེ་མིན་སྦྲུལ་
ནག་ཐུར་དུ་རྒྱུག་པ་ལྟར་དང༌། སྡིག་པ་རྭ་ཅན་དང་། ཆུ་སྲིན་དེའུ་དབྱིབས། གླང་ཆེན་གྱི་སྣ་ལ་མཚོན་ཆ་
བཏགས་ཏེ་འོང་བ་ལྟར། རི་བོ་གཅིག་གི་སྒང་ནས་རི་ཆུང་གཅིག་གིས་བྱ་ར་བྱེད་པ་ལྟར། (དེར་རི་འཇབ་ཀྱང་
འབོད) གནམ་གྲུ་གསུམ་དང་ས་གྲུ་གསུམ་སོགས་ས་དཔྱད་རི་དཔྱད་ཤིན་ཏུ་ངན་པར་བརྩི་སྲོལ་ཡོད་ལ་ད་དུང་
སྒོ་དང་སྒེའུ་ཁུང་ཁ་བྱང་དུ་གཏད་ནའང་དེར་དོགས་ཟོན་བྱེད་ཀྱི་ཡོད། སྨྱུག་འཛིན་པའི་གོ་ཐོས་སུ་ངའི་ཁྱིམ་གྱི་
རྨོ་རིན་ཆེན་དབང་མོས་གསུངས་དོན། དེ་སྔོན་ང་ཚོ་ཁང་པར་བླ་མ་ས་དཔྱད་མཁས་པ་ཞིག་ཕེབས་བྱུང་བས་
ཁང་པའི་ནང་ཕེབས་ནས་སྒེའུ་བྱང་དུ་གཏད་པ་ཞིག་ཡོད་སར་བཞེངས་ཏེ་གསུངས་དོན། ཁྱེད་ཚོའི་སྒེའུ་ཁུང་དེ་
ཁ་བྱང་གཏད་ཡིན་པ་མ་ཟད་དེ་ནས་བལྟས་ཚེ་སྟག་རི་རྔམས་པའི་གཞོགས་གཡས་སུ་རི་འཇབ་གཅིག་མཐོང་གི་
འདུག་པས་དེས་དུད་ཚང་ལ་གནོད་སྲིད་ཅེས་གསུངས་མྱོང་ཡོད་ཅེས་ཤོད་ཀྱི་འདུག དོན་དུ་སྒོ་དང་སྒེའུ་ཁུང་ཁ་
བྱང་དུ་མི་འཁེལ་བ་བྱེད་དགོས་པ་དང་ད་དུང་ཁང་རྒྱབ་ཏུ་ཤིང་སྡོང་རྐང་གཅིག་དང་ཆུ་མིག་འཁེལ་རྒྱུར་འཛེམས་
དགོས། གལ་ཏེ་ས་ཆ་དེ་མ་གཏོགས་ཁང་པ་རྒྱག་ཁུལ་མེད་ན་དེའི་བཟློག་ཐབས་ནི་འདི་ལྟ་སྟེ། གྱང་སློང་བ་དང་
ཤིང་སྣ་ཁ་ཤས་བཙུགས་པ་དང་། སྦྲུལ་དང་སྡིག་པ་རྭ་ཅན་དབྱིབས་ཀྱི་ཁ་གཏད་དུ་བྱ་ཁྱུང་དང་། ཆུ་སྲིན་དང་
གླང་ཆེན་མཚོན་ཆ་ཁུར་བའི་ཁ་གཏད་དུ་དུང་དང་སེང་གེ། རི་གཅིག་གི་རྒྱབ་ནས་གཅིག་བྱ་ར་བྱེད་པའི་ཁ་
གཏད་དུ་མཆོད་རྟེན་བཞེངས་པ་དང་དར་ཆེན་བསླངས་ན་ལེགས་པ་ཡོད་ཚུལ་གསུངས་ཡོད། ཁང་པའི་སྒོ་དང་
སྒེའུ་ཁུང་གི་ཐད་དུ་ས་ཆད་པ་དང་། རི་ཉིལ་བའི་ཤུལ། གནས་རི་ཡིན་པའི་ས་ཕུག་དང་བྲག་ཕུག་སོགས་ཡོད་ན་
ཁྱིམ་ཚང་དེར་གནོད་ཅེས་ཤོད་སྲོལ་ཡོད། གྲོང་གསེབ་དང་གྲོང་ཁྱེར་གང་ཡིན་ཞིག་ཡིན་རུང་རང་གིས་ཁང་པ་
གསར་པ་བརྒྱབ་ཚེ་ཁང་རྒྱབ་རི་ལྡེབས་སུ་ཆུ་མིག་གམ་ཆུ་འགོ་རྩ་བ་ནས་མི་འཁེལ་བ་བྱེད་དགོས། གང་ཡིན་ཞེ་ན།
ཡུལ་གྲོང་འཇིགས་པའི་རྒྱུར་བཞེད་པ་དང་ཁང་རྒྱབ་ཏུ་ཤིང་སྡོང་རྐང་གཅིག་ཡོད་པའམ་སྐྱེས་ན་དུད་ཚང་དེའི་
འབྱོར་པ་རྒྱས་པར་གནོད་ཅེས་ཟེར་སྲོལ་ཡོད་པས་ཤིང་དེའི་རོགས་སུ་ཤིང་གཞན་དག་འཛུགས་ཐུབ་པ་བྱེད་
དགོས། ལྷག་དོན་ཁང་རྒྱབ་ཏུ་གྲོང་ཤུར་མི་འཁེལ་བ་བྱེད་དགོས། གལ་སྲིད་དེ་འཁེལ་ན་མི་ནོར་སྟོངས་ཞེས་
ཟེར་སྲོལ་ཡོད། མདུན་རིའི་བྲང་ཁོག་སྟོང་པ་ཡིན་ན་དུད་ཚང་དེར་རྒྱུ་ནོར་གྱི་བཅུད་མེད་པ་དང་མི་ལ་དཔའ་སྙིང་
296



ཆེན་པོ་མེད་ཅེས་ཤོད་སྲོལ་ཡོད། གུས་ཆུང་ངུའི་དུས་སུ་ཕ་དང་མཉམ་དུ་ཆུ་བོ་ཕ་རོལ་དུ་ཕྱིན་པའི་ཉིན་ཞིག་ཕ་
དམ་པས་ང་ཚོའི་ཀང་པའི་ཐད་དུ་རྡོ་ཕ་བོང་ཁ་གདང་བ་ཞིག་མཐོང་བས་ཁ་དེའི་ནང་རྡོ་ཧྲུག་བརྒྱུངས་ན་མ་
གཏོགས་དུད་ཚང་ལ་གནོད་ཅེས་གསུངས་པ་དྲན་པའི་ལམ་དུ་འཆར། མདུན་ཕྱོགས་སུ་ཆུ་མིག་དང་ཤིང་ནགས་
འཁེལ་ན་ལོངས་སྤྱོད་འཕེལ་རྟགས་སུ་རྩི་བ་དང་། རི་བོ་ཆེན་པོ་སྤུངས་པ་འདྲ་བས་མངའ་ཐང་རྒྱས་པ། མདུན་
དུ་ཤིང་སྡོང་རྐང་གཅིག་བྱུང་ན་དཀའ་བ་ལས་གྲོལ་བ། རྒྱབ་ཕྱོགས་སུ་བྲག་རི་རྡོ་རྗེའི་དབྱིབས་འདྲ་ཡོད་ན་ཚེ་
རིང་ཞིང་དབང་ཐང་ཆེ་བ་སོགས་ཡོད་ཚུལ་རིའུ་ཤོད་ཀྱི་སྒོམ་པའི་ཨོ་རྒྱན་ཚེ་བརྟན་གྱིས་གསུངས་མྱོང་བ་དང་
བདག་གི་དྲིན་ཆེན་ཕ་རྒན་དོན་གྲུབ་ཀྱིས་གསུངས་པར་གཞིར་བཟུང་ནས་བྲིས་པ་ཡིན། །
2. རྩིག་པ་རྒྱག་སྟངས་སྐོར།
རྩིག་པ་རྒྱག་པར་དང་ཐོག་རྩིག་རྨང་ཞེས་པའི་ས་ཤུར་རབ་བྱུང་ན་འདོམས་གང་ལྷག་ཙམ་དྲུས་པ་དེ་རྩིག་
པ་རྒྱག་པའི་རྨང་གཞིར་བྱེད་ཀྱི་ཡོད། ཤོད་སྲོལ་ལས། རྡོ་ཆེན་རྩིག་པ་བརྩིགས་པ་ལ། རྡོ་ཆུང་རྩི་རྩི་གྲངས་མེད་
དགོས། ཞེས་པ་རྡོ་ཆེ་ཆུང་ཇི་ཙམ་ཡོད་ན་དེ་ཚོད་ཀྱིས་ལས་ཆོད་ཆེ་བ་ཡོད། རྩིག་པ་རྩིག་སྐབས་རྡོ་ཆེན་ཚང་མ་
རྩིག་ཤུར་གྱི་སྒོར་སྒོར་རམ་གྲུ་བཞི་གང་ཡིན་པ་དེར་རྩིག་གདན་ཞེས་ཐོག་མར་འཇོག་དགོས། གང་ལགས་ཤེ་ན།
རྩིག་པ་དེ་དག་བརྟན་ཞིང་མཁྲེགས་པོ་ཡོང་བའི་ཆེད་དུའོ། །རྩིག་པ་རྩིག་སྟངས་ལ་འདམ་རྩིག་དང་རྡོ་རྩིག་
གཉིས་ཡོད་པ་ལས་དེ་རིང་འཆད་རྒྱུ་ནི་འདམ་རྩིག་ཁོ་ནར་བརྗོད་ཀྱི་ཡོད། གང་ཡིན་ཞེ་ན་ཁང་པའི་རྩིག་པ་རྩིག་
པ་ཡིན་པས་འདམ་རྩིག་མ་གཏོགས་རྡོ་རྩིག་བརྩིགས་སྲོལ་མེད། རྡོ་རྩིག་ནི་ཞིང་རྭ་སྐོར་བའི་རྩིག་པ་ལ་རྡོ་
བརྩིགས་ཞེས་ཟེར་སྲོལ་ཡོད། རྡོ་ངོས་ལེབ་མོ་ཡོད་པའི་ངོས་ཚང་ནི་མདུན་ངོས་སུ་གཏོང་དགོས། དེ་ནི་རྩིག་པ་
འདྲོང་པོ་དང་སྙོམས་པོ་ཡོང་ཆེད་ཡིན། རྩིག་པ་རྩིག་པར་ཐིག་སྐུད་ཕྲ་མོ་ཞིག་ཁྲིད་པ་དེའི་རྒྱུད་ནས་ལྟ་གིན་དུ་
རྩིག་པ་དེའི་ནང་རྡོ་ཧྲུག་རན་པོ་སྐྱོང་དགོས། རྩིག་པ་བརྩིགས་སྐབས་མི་གཉིས་སམ་བཞི་དང་ཡང་ན་བརྒྱད་
ཀྱིས་བརྩིགས་ན་རྩིག་པ་འདྲོང་པོ་ཡོང་༌། ཕན་ཚུན་ཁ་སྤྲོད་དུ་བརྩིགས་ན་སྟབས་བདེ་ཞིང་བཟོ་བཅོས་ཀྱང་རྒྱག་
བདེ་པོ་ཡོད། རྩིག་པ་རྩིག་སྐབས་སོ་སོས་དགོས་མཁོ་ལྟར་རྡོ་ཕན་ཚུན་བསྣོལ་བྱེད་སྙོམས་བྱེད་དང་རྩིག་བདེ་སྲ་
མཁྲེགས་ཡོང་བ་སོགས་ལ་དམིགས་ནས་འདམ་པའི་ནང་ཆུ་མང་ཉུང་འཚམས་པོ་རྒྱག་དགོས། རྩིག་པའི་རྡོ་ནི་
རང་བྱུང་གི་རྡོ་དང་རྡོ་ཆེན་གཤགས་མ་སྤྱོད་སྲོལ་ཡོད། རྡོ་ཆེན་གཤག་མ་དེས་རྩིག་མཁན་གྱི་ལག་པ་གཟན་ཡང་
སྟབས་བདེ་བ་དང་ལས་ཆོདཆེ། རྩིག་པའི་ནང་འདམ་པ་བླུག་པ་དང་འདམ་བག་བྱུག་པ་ནི་སྔར་ཡོད་རྒྱུན་འཛིན་
དང་རྡོ་རྩིག་གི་ཕྱོགས་གང་ཅིའི་ཐད་ལ་ནུས་བླ་ལྷག་གིས་ཐོན་བཞིན་ཡོད། འཇིག་རྟེན་གྱི་བྱ་བ་གང་ཡིན་ཡང་དེ་
སྒྲུབ་སྐབས་གོ་རིམ་ངེས་ཅན་ཞིག་ཡོད་སྲིད་ལ་དེ་བཞིན་དུ་རྡོ་རྩིག་རྒྱག་སྐབས་ཀྱང་གོ་རིམ་ཞིབ་ཅིང་ཕྲ་བ་ཡོད་པ་
ཤེས་དགོས་སོ། །རྡོ་བཟོ་བ་དེ་དག་ནི་བོད་ཀྱི་རྩིག་པའི་སྒྱུ་རྩལ་གྱི་དེད་དཔོན་ཞིག་ཏུ་བརྩི་མཁན་མེད་རུང་གང་
ལྟར་བོད་རིགས་ཀྱི་མེས་པོ་ཀུན་གྱིས་རང་བྱུང་ཁམས་ལ་འབྲེལ་འདྲེས་ཡང་ཡང་བྱས་པའམ་ཡང་ཡང་གོམས་པ་
ལས་བྱུང་བའི་བློ་རྩལ་ལས་འཕྲོས་པའི་གདོད་མའི་རིག་གནས་རྒྱུན་འཛིན་དང་དར་སྤེལ་གཏོང་མཁན་ཞིག་ཏུ་
297



བརྩི་ཆོག རྩིག་ཐབས་འདིའི་ནང་གསེས་དང་བརྒྱུད་རིམ་རེ་རེ་ནི་ལོ་ངོ་སྟོང་ཕྲག་མང་པོའི་ནང་གི་ཉམས་མྱོང་གི་
ཆུ་ཐིགས་བསགས་པ་ལས་བྱུང་བ་ཡིན་པས་སྤྱིར་བཏང་གི་རྡོ་ཞིག་ཁོང་ཚོའི་ལག་ཏུ་འབྱོར་ཚེ་སྒྲིག་གཞི་ལེགས་
ཤིང་བརྗིད་ཉམས་ལྡན་པ་དང་། བཟོ་བཀོད་ལེགས་ཤིང་ཉམས་དང་ལྡན་པའི་སྐྲུན་དངོས་ཁག་མང་པོ་འཇོག་
ཐུབ། ཁོང་ཚོ་ནི་སྔོན་བྱོན་ལོ་རྒྱུས་ལས་མཆེད་པའི་རྩིག་པའི་རིག་གནས་རྒྱུད་འཛིན་དང་ལག་ལེན་བྱེད་མཁན་
ཞིག་རེད་ཅེས་བརྗོད་ན་མི་འཚམས་པ་མེད། །
3. ཁང་པའི་ཤིང་ཆའི་སྐོར། །
ཁང་པའི་ཤིང་ཆ་རབ་འབྲིང་མཐའ་གསུམ་ཡོད་པ་དེས་ཁང་པ་རྒྱག་སྐབས་ཤུགས་རྐྱེན་ཆེན་པོ་ཐེབས་པ་
སྨོས་མི་དགོས། རྫ་ཡུལ་ལ་ཆ་བཞག་ན་རི་ཀླུང་གང་སར་ནགས་རི་མི་ཉུང་བ་ཞིག་ཡོད་སྟབས་ཤིང་ཆར་སྤྱོད་
སྐབས་དཀའ་ངལ་དེ་ཙམ་འཕྲད་མི་སྲིད། ཁང་པ་རྒྱག་པར་ཤིང་ཆ་ནི་མེད་དུ་མི་རུང་བའི་རྒྱུ་ཆ་གལ་ཆེན་ཞིག་
ཡིན། ཁང་པ་རྒྱག་པར་སྤྱིར་ཤིང་ཆ་ལ་དབྱེ་ན་ཀ་བ་དང་། ཀ་ལོ། ( གཞུ་ཆུང) གདུང་མ། ལྕམ། དྲལ།
པང་ལེབ་བཅས་སོ། །ཀ་བ་ནི་དབུས་གཙང་ཕྱོགས་དང་མི་འདྲ་ཞིང་དེ་ལས་ལྡབ་གསུམ་ཙམ་གྱིས་སྦོམ་ཤིང་ཀ་ལོ་
ཡང་རིང་བ་ཡོད། ཀ་བའི་ཤིང་ནི་ཤུག་པ་ཤིང་དང་སྟར་བུ་ཤིང་གཉིས་མ་གཏོགས་སྤྱོད་སྲོལ་མེད། ཤུག་པ་ཤིང་
གི་ནང་ངོས་ཤིང་དམར་མ་དོན་བར་གཞོག་དགོས་ཀྱི་ཡོད། ནང་ངོས་དམར་ཀྱང་དོན་པ་དེར་ཤུག་དམར་ཞེས་
འབོད་ཀྱི་ཡོད། དེ་དྲི་མ་ཞིམ་པ་མ་ཟད་མཁྲེགས་ལ་མི་རུལ་བའི་ཁྱད་ཆོས་ལྡན་ཡོད། སྟར་བུ་ཤིང་དེའང་ཤུག་པ་
ཤིང་ལྟར་ཕྲན་བུས་གཞོག་དགོས། རིང་ཐུང་དང་སྦོམ་ཕྲ་ཡང་བབ་དང་བསྟུན་སྐབས་ཤེས་སླའོ། །ཀ་ལོ་དེ་ཡང་
ཤུག་པ་ཤིང་དང་སྟར་བུ་ཤིང་གང་རུང་བྱས་ན་ཆོག གདུང་མ་ནི་ཤིང་ཆ་གཞན་ལས་རིང་ཞིང་མདའ་ལྟར་འབྲོང་
བ་ཞིག་དགོས། དེར་བཟོ་ལྟ་སྟོན་དང་མི་སྟོན་སྣ་ཚོགས་ཡོད། བཟོ་ལྟ་མ་སྟོན་ན་ཤིང་སྲོག་མ་བཅད་པར་བརྩིས་
ཀྱི་ཡོད་པས་རབ་བྱུང་ན་ཤིང་དེ་རང་འཇགས་སུ་བཞག་ན་མཁྲེགས་པའི་ཁྱད་པར་ཡོད། ལྕམ་ཤིང་དེ་ཡང་རྩ་དང་
རྩེ་མོ་སྦོམ་ཕྲ་ཧ་ལམ་གཅིག་མཚུངས་ཤིག་དགོས། དེའང་དབུས་གཙང་ཕྱོགས་ཀྱི་ལྕམ་ཤིང་དང་མི་འདྲ་བ་དེ་
ལས་སྦོམ་པ་དང་དེ་ལས་བཟོ་ལྟ་ལེགས་པ་ཡོད། དྲལ་ཤིང་ནི་ཤིང་རིགས་འདོམས་གང་ལྷག་ཙམ་ཡོད་ན་དེ་
གཤགས་རྗེས་སྤྱད་ན་འགྲིག པང་ལེབ་ནི་ཁང་པའི་ནང་གི་ཤིང་ཆ་གཞན་དང་མི་འདྲ་བ་དཀའ་ངལ་ཆེན་པོ་
བརྒྱབ་ན་མ་གཏོགས་ལོན་མི་ཐུབ། གང་ལགས་ཤེ་ན། པང་ལེབ་ཤིང་ནི་ཤིང་རྒྱུ་སྦོམ་ཞིང་ཤིན་ཏུ་སྲོང་བ་ཞིག་མ་
གཏོགས་ཤིང་གང་རུང་གིས་པང་ལེབ་ཀྱི་རྒྱུ་ཆ་བྱེད་མི་ཐུབ། ཤིང་སྲོང་ཞིང་འཛེར་པ་མེད་པ་ཞིག་རྙེད་ན་ཤིང་དེ་
རིང་ཐུང་འདོམས་གང་ཙམ་ནས་དུམ་བུར་བཅད་དེ་ཕྱེད་གཤག་གཏོང་དགོས། དེ་ནས་རིམ་བཞིན་ཕྱེད་ཀ་ཏག་
ཏག་གཤགས་ཏེ་ཆུང་དུ་བཏང་མཐར་མཐུག་ཚད་སོར་གཉིས་ཙམ་བྱུང་ན་པང་ལེབ་ཡག་པོ་ཞིག་གྲུབ། ཤིང་དེ་
གཤོག་པར་ལྕགས་ཁྱིའུ་ཤིང་ཁྱིའུ་མང་ཙམ་སྤྱད་ན་ལས་ཆོད་ཆེན་པོ་ཡོང་བར་ཕན་ཐོགས་ཡོད། ཤིང་གཤགས་ན་
ཤིང་དེར་རང་བཞིན་དུ་རི་མོའམ་ཆུ་རྒྱུག་སའི་ཡུར་བ་ཆུང་ངུ་ལྟ་བུ་ཞིག་ཆགས་པ་དེའི་ཁྱད་ཆོས་ནི་ཆར་པ་འབབ་
སྐབས་གཡས་གཡོན་དུ་མི་རྒྱུག་པར་ཆུ་ཐད་ཀར་རྒྱུག་ཐུབ་ཀྱི་ཡོད། ས་ཇི་ཙམ་མཐོ་བའི་ཤིང་དེ་ཙམ་གྱིས་མི་རུལ་
298



བ་ཡོད། པང་ལེབ་མང་ཆེ་བ་ལོ་200ཙམ་བར་སྤྱོད་ཐུབ་ཅེས་ཤོད་ཀྱི་ཡོད། ཤིང་ཁང་ལ་རྡོ་ཁང་ལས་རུལ་སླ་བའི་
སྐྱོན་མཐོང་ནའང་ཤིང་ཁང་ལ་དགེ་མཚན་ཆེན་པོ་ཡོད་པ་དཔེར་ན་ས་འགུལ་ན་ཤིང་ཁང་འཕྲལ་དུ་མི་བརྡིབས།
སྤྱི་ལོ་1951ལོར་རྫ་ཡུལ་ཕྱོགས་སུ་ས་ཡོམ་རིམ་པ་5.8བརྒྱབ་ཀྱང་ཤིང་ཁང་དེ་དག་ཧ་ལམ་བརྡིབས་མེད། གལ་
སྲིད་ས་རྡོའི་ཁང་པ་ཡིན་ན་ཕལ་ཆེ་བ་བརྡབས་པ་སྨོས་མེད་རེད། །
4. སྒོ་དང་སྒེའུ་ཁུང༌། །
ཁང་པའི་སྒོའི་མཐོ་ཚད་དང་ཞེང་ཚད་ལ་དོ་སྣང་ཆེན་པོ་བྱེད་དགོས། སྒེའུ་ཁུང་གི་ནུས་པ་གཙོ་བོ་ནི་རླུང་
འགྲོ་དང་དཀར་ཆ་དོད་པོ་ཡོང་བ་བྱ་རྒྱུ་དེ་ཡིན། འོན་ཀྱང་རྐུན་འགོག་ཐད་ལའང་དོ་སྣང་བྱེད་དགོས་ཀྱི་ཡོད།
སྒེའུ་ཁུང་བཟོ་སྐབས་ཕྱི་ངོས་སུ་མཛེས་ཆ་དོད་ཅིང་ནང་ངོས་སུ་ལྷག་པ་འགོག་པ་དང་རླུང་འགྲོའི་ནུས་པར་བསམ་
གཞིགས་ཀྱང་བྱེད་ཀྱི་ཡོད། དབུས་གཙང་ཕྱོགས་དང་མི་འདྲ་ས་གཙོ་བོ་ནི་འོག་ཁང་སྟེང་དུ་ནས་རྡུང་ས་ཞིག་
རྒྱག་སྲོལ་ཡོད། ལྷག་དོན་དུ་སྟོན་དུས་ལོ་ཏོག་བསྡུས་རྗེས་ཁང་སྟེང་དུ་གཡུལ་ལས་གཏོང་སྐབས་ཟུར་དུ་འཇོག་མི་
དགོས་པར་འཁྲིས་སུ་བླངས་ནས་རྡུང་ཆོག་གི་ཡོད། གཞན་ཡང་ས་ཡོམ་གྱི་ཉེན་ཁ་ཆེ་སར་ས་བབ་མི་འདྲ་སྟབས་
ཁང་པ་རྒྱག་སྟངས་ཀྱང་ཅུང་མི་འདྲ་བ་ཡོད་པ་སྟེ། ཁང་པ་རྩིག་པའི་ནང་དུ་ཀ་བ་རེ་བཙུགས་ཏེ་ཐོག་བརྩེགས་མ་
ལོན་བར་ཤིང་སྦོམ་ཞིང་འདྲོང་བ་ཞིག་གཏོང་བ་དེས་ལྗིད་ཚད་དང་གནོན་ཤུགས་ཚང་མ་ཁུར་གྱི་ཡོད་སྟབས་ས་
ཡོམ་སོགས་བརྒྱབ་ནའང་རྩིག་པ་འགྱེལ་བ་ལས་ཁང་པའི་གཞིར་གནོད་པ་མི་ཡོང་བའི་ཁྱད་ཆོས་ལྡན་ཡོད། ཕྲ་མོ་
ཁང་པ་དངོས་ལ་བལྟས་ནས་རྟོགས་སླའོ། །
ས་བཅད་བཅོ་བརྒྱད་པ། རྟ་རྒྱུག་སྐོར།
ཚོ་དྲུག་གི་རྟ་རྒྱུག་གོ་རིམ་དང་འགྲོ་སྟངས་སྐོར།
རྟ་རྒྱུག་ནི་ཞིང་པར་ལོ་ཏོག་ཡག་པོ་ཡོང་བའི་སྐུ་རིམ་དང་འབྲོག་པར་ཕྱུགས་ལ་གོད་ཆགས་མི་ཡོང་བའི་
རིམ་གྲོ་ཡིན་ཞེས་ཤོད་སྲོལ་མཆིས། །
ཚོ་དྲུག་གི་རྟ་རྒྱུག་སྟངས་ལ་དབྱེ་ན་གཉིས་ཏེ། ཡུལ་སྨད་རྟ་རྒྱུག་དང་ཡུལ་སྟོད་རྟ་རྒྱུག
ཡུལ་སྨད་རྟ་རྒྱུག་ནི་བོད་ཟླ་གསུམ་པའི་ཚེས་བཅོ་ལྔ་ཉིན་རྒྱུག་སྲོལ་ཡོད། ཉིན་དེའི་ཞོགས་པ་སྔ་མོ་ནས་རི་
འོག་ཤོད་དང༌། གླང་འཕྲང་གཉིས་ཀྱི་རྟ་པ་ཚང་མ་འཛོམས་ཏེ་ཐོག་མ་ཡུལ་དེ་གཉིས་ཀྱི་ཡུལ་ལྷ་རྟ་ལ་རྡོ་རྗེ་དབང་
ཕྱུག་གསོལ་ནས་དེ་རིང་མི་ཚོགས་མང་པོའི་མདུན་དུ་ཡུལ་ལྷ་ཁྱེད་ཀྱིས་མགོན་སྐྱབས་དཔུང་གཉེན་མ་འཆུགས་པ་
གནང་རོགས་ཞེས་བསང་འདོན་དང་སྒྲགས་ནས་ཞུས་རྗེས་རྟ་རྒྱུག་གཏོང་སྲོལ་ཡོད་པ་དང་མདའ་ཤོད་བ་ནི་གླག་
མཐོང་རི་ཁྲོད་དུ་ཡུལ་ལྷ་མཆོད་སྲོལ་ཡོད། དེ་གཉིས་པོ་གྲུབ་རྗེས་ཡུལ་སྨད་གྲོང་ཚོ་གསུམ་པོ་མཉམ་དུ་གླེང་
འཕྲང་འབུམ་སྒང་སྟེང་དུ་རྟ་པ་ཚང་མ་འཛོམས། དེ་ཉིན་སྒོམ་པ་ཡང་གཟབ་མཆོར་ལེགས་པར་སྤྲས་ཏེ་མཉམ་
299



དུ་གདན་འདྲེན་ཞུས་ནས་བསང་གསོལ་བྱེད་སྐབས་སྒོམ་པས་སྐད་གསང་མཐོ་ཞིང་ཚིག་གསལ་པོའི་ཐོག་ནས་
བསང་འདོན་རྒྱས་བསྡུས་འཚམ་པོ་ཞིག་གནང་སྲོལ་ཡོད། ཡུལ་སྨད་བས་རྟ་རྒྱུག་སྔོན་དུ་བྱེད་དོན་ནི་སོ་ནམ་
ལས་ཀ་ཡུལ་སྟོད་བ་ལས་སྔ་བ་ཡོད་པས་སོ། །སྒོམ་པ་ཕེབས་རྗེས་ནང་དུ་གདན་འདྲེན་ཞུས་ནས་དགྲ་ལྷ་སྤོམ་གྱི་
སྐུ་གསོབ་བཟོས་ནས་མི་ལ་དགོས་རྒྱུའི་གྱོན་རིགས་ཚང་མ་གསོབ་དེར་གཡོག་དགོས་པ་དང་རྟ་སྒ་སྟན་ཚང་མ་
གཡོན་ཕྱོགས་སུ་འཇོག་གི་ཡོད། ཆུ་ཚོད་བཅུ་གཅིག་ཙམ་ལ་རའུ་ཤོད་དང་གླང་འཕྲང་གྲོང་འབྲེལ་མཚམས་ཀྱི་
སྤྲིན་འདབ་ཐང་ཞེས་པར་རྟ་རྒྱུག་འགོ་འཛུགས་ཀྱི་ཡོད། ས་ཆ་དེ་ནི་ཡངས་ཤིང་རྒྱ་ཆེ་ལ་སྡོད་ས་ལེགས་པོ་ཞིག་
ཡོད། རྒྱུག་ལམ་ཕྲན་བུས་དམའ་ཞིང་གཡས་གཡོན་དུ་ལྟད་མོ་བ་སྡོད་ས་ནི་ཕྲན་བུས་མཐོ་བ་ཡོད་པ་ནི་ས་ཆ་དེ་
གར་ཤིན་དུ་ངོ་མཚར་ཆེ་བའི་ཟློས་གར་གྱི་ཚོམས་ཆེན་དང་འདྲ་བར་མི་ཚང་མས་མཐོང་ཐུབ་པའི་ཁྱད་ཆོས་ཚང་
ཡོད། གནའ་སྔ་མོ་རྟ་ངང་པ་ཞིག་གིས་སྣེ་ཁྲིད་སྲོལ་ཡོད་ཀྱང་རྟ་ངང་པ་ཤིན་དུ་དཀོན་སྟབས་རྟའི་སྤུ་མདོག་
དཀར་པོ་ཞིག་དང་མིའི་གྱོན་གོས་དཀར་པོ་ཡིན་པ་ཞིག་གིས་སྣེ་ཁྲིད་སྲོལ་ཡོད། གང་ལགས་ཤེ་ན་ཡུལ་ལྷའི་
ཆིབས་རྟ་ནི་ངང་པ་ཡིན་པས་སོ། །རྟ་རྒྱུག་སྟངས་ལ་དབྱེ་ན་ཕྱག་འབུལ་དང་། གཞོག་འདྲུད། ཡོབ་བབ།
ཆིབས་ཉལ། གནམ་ལངས། ཡོབ་ལངས་བཅས་སོ། ། ཕྱག་འབུལ་ནི་དང་ཐོག་མའི་རྣམ་གྲངས་ཤིག་ཡིན།
གང་ལགས་ཤེ་ན། ཡུལདེར་གནས་པའི་སངས་རྒྱས་བྱང་སེམས་དཔའ་བོ་མཁའ་འགྲོ་དང༌། དེ་བཞིན་དུ་བླ་མ་
དགེ་བའི་བཤེས་གཉེན་དང་ཡུལ་ལྷ་གཞིས་བདག་དང་མི་དྲག་དཔོན་པོར་གུས་བཀུར་ཞུ་བའི་ཚུལ་དུ་ཕྱག་འཚལ་
བའི་རྣམ་པ་བསྟན་པ་ཞིག་ཡིན། གཞོག་འདྲུད་ནི་རྟ་རྒྱུག་བཞིན་དུ་གཞོང་གཅིག་ལ་ལག་གཅིག་གནམ་ལ་གཏད་
པ་དང་ལག་གཅིག་ས་ལ་འདྲུད་པས་གཞོག་འདྲུད་ཅེས་བརྗོད་པ་དང་། ཡོབ་བབ་ནི་རྟ་རྒྱུག་བཞིན་དུ་རྐང་པ་
གཅིག་ཡོབ་ནས་མར་བཏོན་ཏེ་རྐང་པ་ཡ་གཅིག་ས་ལ་ཐུག་ཙམ་བྱས་པ་དེར་བརྗོད་ཀྱི་ཡོད། ཆིབས་ཉལ་ཞེས་པ་
རྟ་རྒྱུག་བཞིན་དུ་སྒ་སྔ་རུའི་ཕྱི་ནས་དོན་ཏེ་གན་ཀྱལ་དུ་ཉལ་ནས་རྟ་པ་དེའི་སྟོང་སྐུད་ཚ་ལོ་རྟའི་རྐང་པའི་གཡས་
གཡོན་གཉིས་སུ་དཔྱང་བ་ཞིག་ལ་བརྗོད། གནམ་ལང་ནི་རྟ་སྒའི་གཡས་གཡོན་གཉིས་ཀྱི་གློ་རུ་ལག་གཉིས་ཀྱིས་
དམ་པོར་བཟུང་ནས་དཔུང་པ་རྟའི་སོག་པོའི་སྒང་དུ་བཙུགས་ཏེ་རྐང་པ་གནམ་ལ་ལང་བར་བརྗོད། ཡོབ་ལངས་
ནི་རྐང་པ་ཡོབ་ལ་བརྟེན་ནས་རྟ་ཐོག་ཏུ་ལངས་པར་བརྗོད། དཔེར་ན་ཡོབ་ལངས་བརྒྱབ་སྟེ་དཔའ་ངོམ་གཏམ་
བཤད་ཅེས་པ་ལྟ་བུའོ། །རྟ་རྒྱུག་པའི་སྔ་རོལ་དུ་ཕོ་གཞོན་མང་ཆེ་བ་རྟར་བཞོན་ནས་ཡུལ་ལྷ་གསོལ་སྲོལ་ཡོད་
ཅིང་། ཁག་གཅིག་ལ་རྟ་རྩལ་མེད་སྐབས་ལྷ་གསོལ་བ་མ་གཏོགས་རྟ་རྩལ་མི་ངོམ། ཡུལ་སྨད་རྟ་རྒྱུག་ལ་ལྟད་མོ་
ལྟ་མཁན་མགོ་ལུང་གསུམ་གྱི་མང་ཚོགས་འཛོམས་པ་མ་ཟད་གསང་སྔགས་ཆོས་གླིང་གི་གྲྭ་པ་མང་པོ་དེ་རུ་ཕེབས་
ནས་ས་ཆ་ཡག་ཤོས་དང་མཐོ་སར་བཞུགས་ཀྱི་ཡོད། རྟ་པ་རྣམས་ཀྱིས་སྔ་དྲོ་ཐེངས་ལྔ་རེ་རྒྱུགས་རྗེས་ཉིན་གུང་
འབྲས་སིལ་སྡེ་ཁའི་སྟེང་དུ་ཁ་ལག་ཟ་བར་ཉིན་དགུང་གི་ཚ་རྟིང་ཟ་མ་ཞེས་བརྗོད་ཀྱི་ཡོད། ཕྱི་དྲོ་རྟ་ཐེངས་བདུན་
རྒྱུགས་རྗེས་མཚམས་འཇོག་སྲོལ་ཡོད། དེ་རྗེས་རྟ་པ་ཚང་མ་རུབ་རུབ་བྱས་ནས་ཤོག་ཁ་གཉིས་སུ་ཕྱེ་སྟེ་མི་རྒན་པ་
གྲལ་འགོར་བཞུགས་ནས་རྦད་ཤོད་སྲོལ་ཡོད། ཆད་ཅེས་པ་ནི་འུད་དང་ཤོབ་ལ་བརྗོད་དེ་རྦད་ཆེ་བའི་གཏམ་ལ་
300



ཡིད་བརྟན་མེད། ཅེས་ཤོད་སྲོལ་ཡོད། དཔེར་ན། རི་སྒང་རིལ་སྒང་ལ་ཡ་ཡ་སོང་། མགོ་ཝ་ཞྭ་རླུང་དང་རྩེད་མོ་
རྩེ། མགོ་ཝ་ཞྭ་རླུང་ལ་མི་ཤོར་བའི། སྟོང་སྐུད་དམར་པོ་བཞི་སྒྲིམ་ཡོད། སྐེད་རིང་སྐེད་ལ་ཡ་ཡ་སོང་། སྐེད་
དཔའ་དམ་དགྲ་ལ་མི་ཤོར་བའི། གྲི་ལུང་དར་ཚོན་སྣ་ལྔ་ལྡན། ཞེས་དང་དེའི་ལན་དུ། མཐོ་ནམ་མཁའི་དབུས་
སུ་གཡུ་འབྲུག་གྲགས། སྤྲིན་ནག་མཐུག་པོས་མ་གཡོག་ན། ཁེ་འགྲོ་སྦྲུལ་དང་ནོར་དོགས་ཡོད། ནགས་རི་ཟིལ་
གྱིས་གནོན་པའི་དམར་ཡག་སྟག ནགས་རི་སྡུག་པོས་མ་གཡོག་ན། ཁེ་འགྲོས་ཝ་དང་ནོར་དོགས་ཡོད། ཅེས་
ཤོད་སྲོལ་ཡོད། རྦད་ཀྱི་ཐད་ཤོད་སྲོལ་མང་པོ་ཡོད་ནའང་ཡིག་ཚོགས་ལ་འཇིགས་ནས་བྲིས་མེད། རྦད་བཤད་
རྗེས་ཚང་མའི་མདུན་དུ་རྩམ་པ་དོས་པོ་གཅིག་བཞག་ནས་རྟ་པ་ཚང་མས་རྟ་ལྕག་གམ་གྲི་རྩེར་ཏོག་ཙམ་བླངས་
ནས་ཀི་ཀི་བསྭོ་བསྭོ་ལྷ་གསོལ་ལོ། །ལྷ་རྒྱལ་ལོ་ཞེས་རྩམ་པ་དེ་དག་གནམ་ལ་ཕུལ་མཚམས་སུ་རྟ་རྒྱུག་གི་མཇུག་
ཀྱང་བསྡུ། འོན་ཀྱང་ད་དུང་ཉིན་གསུམ་བཞི་རིང་རྟ་མ་རྒྱུག་ནའང་དགོང་མོ་མེ་སྤུང་གི་མཐའ་བསྐོར་ནས་གཞས་
དང་ཞབས་བྲོ་འཁྲབ་པ་དང་མང་ཆེ་བས་བྲོ་འཁྲབ་ནས་ཕན་ཚུན་བློ་ཟུར་ཐུག་ན་ནམ་མ་ལང་བར་དུ་འགོར་
བའང་ཡང་ཡོད། བྲོ་ཚིག་ཤིན་ཏུ་མང་བས་ཟུར་དུ་གཟིགས་པ་འཚལ། ཡུལ་སྟོད་ཀྱི་རྟ་རྒྱུག་ནི་སྦས་ཤོད་གྲོང་
སྟོད་ཚང་གི་འཁྲིས་ཀྱི་ཚ་ཁང་ཐང་དུ་ལྷ་གསོལ་གྱི་ཡོད། ཡུལ་སྟོད་ཡུལ་སྨད་གཉིས་ཀྱི་རྒྱུག་སྟངས་ཕལ་ཆེ་མཚུངས་
པ་དང་མི་འདྲ་ས་གཙོ་བོ་ནི་ཡུལ་སྟོད་ཀྱི་སྒོམ་པར་མགོའི་སྟེང་རྨོག་གྱོན་པ་དེར་དར་དཀྲིས་ཏེ་ཁྲིད་མཁན་ཞིག་
གིས་ཁྲིད་ཀྱི་ཡོད། གཞན་ཡང་ལུང་པ་ཁག་ཏུ་རྟ་རྒྱུག་གཏོང་སྟངས་མི་འདྲ་བ་མང་པོ་ཡོད་ཀྱང་ཁོ་བོས་ཤེས་པ་ནི་
དེ་ཙམ་ལས་མེད་པས་འདིར་བྲིས་བའི་སྤོབས་པ་དང་གདེང་ཚོད་དབེན།
ས་བཅད་བཅུ་དགུ་པ། གྱོན་ཆས་དང་། རྒྱན་ཆ། ལས་ཀ་བྱེད་སྟངས་སྐོར།
སྤྱིར་བཏང་བྱས་ན་རྫ་ཡུལ་བའི་གྱོན་གོས་དང་ཁམས་ཀྱི་ས་ཆ་མང་ཆེ་བ་དང་མཚུངས་ལ། སྔ་མོའི་དུས་སུ་
གྱོན་ཆས་ལ་ཆ་བཞག་ན་སྐྱེས་པ་ཚོས་སྐྲ་ལྷས་ནས་སྐྲ་གཞུག་དམར་པོ་དེ་ཙམ་ཆེན་པོ་མེད་པ་ཞིག་སྒར་ནས་དཀྱིལ་
དུ་བ་སོ་ཞིག་བརྒྱུས། དབྱར་ཁར་རས་ཀྱི་ཕྱུ་པ་དང་དགུན་ཁར་ལཱ་བ་ཕྱུ་པའི་སྣེར་པུས་མོའི་གོང་ཙམ་བར་
བསྡོགས་ནས་རྒྱབ་ཀྱི་གཡས་གཡོན་དུ་ཕར་ལྟེབ་ཚུར་ལྟེབ་གཉིས་ཡན་བྱེད་ཀྱི་ཡོད། རིའི་སྒང་དུ་ཤིང་ཆ་གཅོད་པ་
སོགས་འགྲོ་དགོས་ཚེ་སྐྱེས་པ་འགྲོ་བ་ལས་བུད་མེད་འགྲོ་མཁན་ཧ་ལམ་མེད། དགུན་ཁར་སྐྱེས་པ་མང་ཆེ་བས་
རྐང་ངར་ཞེང་ཚད་ཞོ20དང་རིང་ཚད་འདོམས་གང་ལྷག་ཙམ་གྱི་ལྭ་བ་དཀར་པོ་ཞིག་དཀྲིས། དབྱར་ཁར་རས་
མཐུག་ཙམ་ལས་བཟོས་པའི་རྐང་ངར་དཀྲིས་སྲོལ་ཡོད། དེའི་མིང་ལ་ཞྭ་དཀྲིས་ཞེས་འབོད། དགུན་ཁར་བལ་
ལས་གྲུབ་པའི་ལྭ་བའི་ཕྱུ་པ་དཀར་པོ་དང་ཡང་ན་དམར་སྨྱུག་གྱོན་གྱི་ཡོད་ཅིང་། སྟོད་ཐུང་། དོར་མ་ནི་མང་ཆེ་
བས་ལྭ་གོས་གྱོན་པ་དང་ཁག་གཅིག་གིས་ལུག་པགས་སྟོད་ཐུང་དང་གོས་ཐུང་ཡང་གོན་པའི་སྲོལ་ཡང་ཡོད། དུས་
ཆེན་དང་ལོ་གསར་སོགས་སུ་གཟབ་སྤྲོས་སྐབས་མགོར་ཝ་ཞྭ་དང་རྒྱ་གར་ཞྭ་མོ། ཚེ་རིང་སྐྱིན་ཁེབས། སྦུར་ཞྭ་
301



སོགས་གང་རུང་། སྟོད་དུ་འབུ་རས་དཀར་པོ་དང་སྨད་དུའང་འབུ་རས་ཀྱི་གོས་ཐུང་ཞེང་ཆེ་ཙམ་ཞིག་ལྷམ་གྱི་ཡུ་
བའི་སྟེང་སླེབས་པའི་ལྷུག་ལྷུག་ཅིག་གྱོན། རྒྱབ་ཏུ་ཕྱུ་པའི་སྐེད་ལ་དངུལ་གྱིས་བརྒྱན་པའི་གྲི་ཆུང་ཞིག་འདོགས་
སྲོལ། ཁག་གཅིག་གིས་རྒྱ་གར་ནས་ཐོན་པའི་དངུལ་གྱི་གའུ་ཞིག་ཀྱང་འདོགས་ཀྱི་ཡོད། ལྷམ་ནི་མང་ཆེ་བས་
ཤུར་རྩི་རྒྱ་ལྷམ་ཞིག་གྱོན་གྱི་ཡོད། (ཤུར་རྩི་ཞེས་པ་ནི་རྒྱ་སྐད་ཡིན་ཏེ་ #t ༼ ལས་བྱུང་བ་གསལ) བུད་མེད་ཀྱི་
གྱོན་ཆས་གཟབ་སྤྲོས་ནི་མགོ་བོའི་སྐྲ་དང་སྟོང་སྐུད་ལྷས་པའི་སྒང་དུ་མཐར་དངུལ་གྱིས་བཏུམ་ནས་དཀྱིལ་དུ་བྱུ་རུ་
ཆེ་ཆུང་འདྲ་མིན་ཡོད་པ་ཞིག་བསྒར་ནས་སྐེད་དུ་རྒྱན་ཆ་རང་རང་འཁོས་དཔག་ལ་གཞིགས་ནས་འདོགས་ཀྱི་ཡོད།
ཕྱུ་པ་ནི་མང་ཆེ་བས་སྤུ་ཕྲུག་དང་ཤད་མ་སོགས་གོན་ནས་སྐེད་དུ་དངུལ་གྱི་ཆབ་མ་བཏགས་ནས་དེའི་གཡས་
གཡོན་དུ་དངུལ་ལས་གྲུབ་པའི་ཁབ་ཤུབས་དང་དངུལ་ལས་གྲུབ་པའི་འབའ་ཁུག་བཏགས་ནས་འགྲོ་བའི་ཚེ་སིང་
ལིང་སྒྲ་ཡང་རང་བཞིན་ཐོག་གྲགས་ཀྱི་ཡོད་ལ་འབྱོར་པ་ཆེན་པོ་ཡོད་མཁན་གྱིས་གསེར་གྱི་གའུ་དང་འབྱོར་པ་
འབྲིང་ཙམ་གྱིས་དངུལ་གྱི་གའུ་སོགས་བཏགས་ཤིང་བུ་མོ་ཡིན་ཡང་དངུལ་གྲི་ཆུང་ཆུང་ཞིག་དང་པང་དུ་སི་ཤན་གྱི་
པང་གདན་འདོགས། ད་ཆ་ཡང་ལོ་གསར་དང་། བག་སྟོན། རྟ་རྒྱུག དུས་ཆེན་སོགས་སུ་གྱོན་ཆས་གོན་
སྟངས་ཕལ་ཆེར་མཚུངས་ཤིང་ལོ་ཆུང་རྣམས་སྐྲ་གཞུག་རྒྱག་མཁན་མཐོང་རྒྱུ་དཀོན། ཤོད་སྲོལ་དུ་ཝ་རྐང་ཐོག་མི་
འཁྱོགས། སྦུ་རྟ་ཐོག་མི་འཁྱོགས་ཞེས་འབོད་ཀྱི་ཡོད།
302



ལེའུ་དྲུག་པ། བཅུད་ལྡན་ཟས་རིགས་ཁག་གཅིག་གི་སྐོར།
ས་བཅད་དང་པོ། ཟས་བཅུད་ཆེ་བའི་ཟོ་ཤེའི་སྐོར།
ཐོག་མར་ཟོ་ཤེ་ཞེས་པར་བོད་རྒྱ་ཚིག་མཛོད་ཆེན་མོ་ལས་ལྕུག་མ་སིལ་བུ་བསྐོར་ཏེ་བཞག་པར་འོ་མ་བླུགས་
ཏེ་ཆགས་པའི་བཅུད་ལྡན་གྱི་རྩི་ཞིག་ཅེས་འཁོད་ཡོད། ཟོ་ཤེ་ཆགས་སྟངས་ནི་འོ་མ་འཇོ་བྱེད་ཀྱི་ཟོ་བའི་ནང་ཐང་
ཤིང་གི་ཡལ་ག་ཕྲ་མོ་ཡན་ལག་མང་པོ་ཡོད་པ་ཞིག་བཀོག་སྟེ་མེར་ཕྲན་བུ་བསྲེགས་ནས་ཚ་པོ་ཆགས་རྗེས་ལམ་སེང་
པགས་པ་བཤུས་ཏེ་ཆགས་པའི་ཡལ་ག་ཕྲ་མོ་ལག་པའི་དབྱིབས་ལྟ་བུ་ཞིག་གྲུབ་ཀྱི་ཡོད་པ་དེ་ཆུ་ཚ་པོའི་ནས་སྦངས་
ནས་ཐེངས་ཁ་ཤས་བཀྲུས་ཏེ་ཤིང་དེའི་བྲོ་བ་སོགས་མེད་པ་བཟོ་དགོས། དེ་རྗེས་ཟོ་བའི་ནང་རེ་རེ་བཞིན་སྐོར་བ་
རྒྱག་གིན་སོབ་སོབ་བཞག་ནས་ཉི་སྐམ་གཏོང་དགོས། སྐམ་ཐག་ཆོད་རྗེས་གཞི་ནས་འོ་བ་འཇོ་བྱེད་ཀྱི་སྣོད་དུ་
བྱས་ན་འོས་ཤིང་འཚམས་པ་ཞིག་ཡོང་བ་སྨོས་མེད་རེད། ཞོགས་པ་དང་དགོང་མོ་འོ་མ་འཇོ་སྐབས་ཟོ་བ་ཁུར་
ནས་འོ་མ་འཇོ་ས་བྱེད་དགོས་པ་མ་ཟད། ད་དུང་ཉིན་དགུང་ཡང་ཟོ་བའི་ནང་འོ་མ་བླུགས་ནས་ཆུ་ཚོད་ཕྱེད་ཀ་
ཙམ་བཞག་ན་ཟོ་ཤེ་ཆགས་མགྱོགས་པའི་ཁྱད་པར་ཆེན་པོ་ཡོད། ཟོ་ཤེ་ཞེས་པ་ནི་དོན་དངོས་ཐོག་ཟོ་བའི་ནང་འོ་
མ་བླུགས་ནས་འོ་མའི་ཤུལ་ལམ་འོ་མ་ཐེངས་མང་འགོས་ནས་ཆགས་པར་དེར་བརྗོད། ཟོ་བའི་ནང་འོ་མ་བཏོན་
ཚར་རྗེས་ཟོ་བ་མཚམས་རེ་ཉི་སྐམ་གཏོང་དགོས་པ་དང་དེ་རྗེས་ཟོ་བ་ཁ་སྤུབ་པ་དེའི་འོག་ཏུ་ཤུག་པ་ཤིང་གི་ལོ་མ་
རྩུབ་པོ་བཏིངས་བ་དེའི་སྒང་སླེའུ་སོགས་གཡོག་ནས་དྲོད་ཁུག་ཐབས་བྱེད་དགོས། འོ་མ་འཇོ་བྱེད་ཀྱི་ཟོ་བ་ཉི་
མར་འོས་ཤིང་འཚམ་པ་སྐམ་པ་དང་ཚ་དྲོད་རན་པོ་མ་བྱུང་ན་ཟོ་ཤེའི་ནང་འབུ་རྒྱག་པ་དང་རུལ་སླ་པོ་ཡོད་པས་
དེའི་ཐད་ཡིད་གཟབ་ཤིན་ཏུ་ཆེན་པོ་བྱེད་དགོས། ཟོ་ཤེ་ནི་འབྲོག་པའི་ཡོང་འབབ་སྣ་ཚོགས་ནང་ནས་གསོག་
འཇོག་བྱེད་ཁག་ཤོས་དང་ཡོང་འབབ་ཉུང་ཤོས་ཤིག་ཡིན། ཟོ་བའི་ཤིང་ཡག་པོ་དང་། འོ་མ་འཇོ་ཡུན་རིང་ཙམ་
བཞག་པ ཡག་ཤོས་བྱུང་ན་ཟོ་བ་ཉིན་ལྟར་ཉི་སྐམ་གཏོང་ཐུབ་པ། ཟོ་བ་ཆང་བསྙལ་བ་ལྟར་སླེའུ་སོགས་ཀྱིས་
ཡག་པོ་བཏུམ་ཐུབ་པ། ཟོ་བའི་ནང་འོ་མ་ཐེངས་མང་བླུགས་ཐུབ་པ་བཅས་བྱ་རྒྱུ་ནི་ཟོ་ཤེ་ཆགས་མགྱོགས་པའི་རྒྱུ་
རྐྱེན་གཙོ་བོ་ཞིག་ཡིན། འོན་ཀྱང་ཟླ་ཕྱེད་ནང་ཟོ་ཤེ་ཐེངས་རེ་མ་གཏོགས་ཆགས་མི་ཐུབ། བཞོན་མ་ག་ཚོད་མང་
ན་དེ་ཚོད་ཀྱིས་ཟོ་ཤེ་ཆགས་མགྱོགས་པ་དང་སྤུས་ཚད་ཀྱང་ཡག་པ་ཡོད་པ་སྨོས་མེད་རེད། དེ་ཡང་ཡག་ཤོས་བྱུང་
ན་བཞོན་མ་བཞི་ཡན་ཆད་ཚང་ན་ཟོ་ཤེ་ཡག་པོ་ཆགས་པའི་རྨང་གཞི་གལ་ཆེན་ཞིག་ཡིན། ཟོ་བ་རེ་རེའི་ནང་ཟོ་ཤེ་
303



རློན་པ་རྒྱ་མ་བཞི་ནས་ལྔ་བར་ཡོང་གི་ཡོད། མཚམས་རེ་ཟོ་ཤེ་ཆགས་རྒྱུའི་ཐད་དང་དོད་གང་ཡོད་བྱས་རུང་ཟོ་ཤེ་
ཡག་པོ་མི་འཛོམས་པའམ་ཡག་པོ་མི་ཆགས་པ་ཡོང་སྲིད། དེ་ལྟར་བྱུང་ཚེ་དུད་ཚང་ལ་བཀྲ་མ་ཤིས་པའམ་ལམ་
འགྲོ་མི་རྒྱུག་པའི་རྟགས་ཡིན་ཞེས་ཤོད་སྲོལ་ཡོད་པས་ལམ་སེང་མོ་དང་རྩིས་རྒྱག་པ་སོགས་བྱེད་སྲོལ་ཡོད། ཟོ་ཤེ་
སྤྱོད་སྟངས་མི་འདྲ་བར་མིང་འདོགས་སྟངས་ཁ་ཤས་ཡོད། ཟོ་བའི་ནང་ཟོ་ཤེ་གསར་པ་བཤུས་རྗེས་ལམ་སེང་མར་
ཁུའི་ནང་བཙོས་ནས་ཟ་བ་དེར་ཡུལ་པ་རྣམས་ཀྱིས་ཟོ་ཤེ་མར་ཁུ་ཞེས་བརྗོད་ལ་རུ་བ་རྣམས་ཀྱིས་ཟླ་བ་གཉིས་སམ་
ཡང་ན་ཟླ་བ་གཅིག་ལྷག་ཙམ་གྱི་མཚམས་སུ་ལྷས་ར་རྙིང་པ་ནས་གསར་པར་སྤོ་བ་དེར་ལྷས་གསར་མར་ཁུ་ཞེས་
འབོད། ཡུལ་པ་དང་རུ་བའི་འབོད་སྲོལ་མི་འདྲ་ཡང་དོན་གཅིག་ཡིན་པ་ཤེས་དགོས། ཟོ་ཤེ་མར་ཁུ་སྐོལ་སྟངས་
ཡག་པོ་ཤེས་ན་དེའི་དྲི་མ་ཡང་ཐག་རིང་སར་ཁག་གི་ཡོད། ཡང་ཁག་གཅིག་གིས་ཟོ་ཤེ་མར་ཁུའི་ནང་ཐུག་པ་བག་
ཚ་བསྲེ་སྲོལ་ཡོད། དེར་ཟོ་ཤེ་དང་མར་ཁུ་གཙོ་བོ་ཡིན་པའི་ཆ་ནས་ཟོ་ཤེ་མར་ཁུ་ཞེས་བརྗོད་ཀྱི་ཡོད། ཟོ་ཤེ་མར་
ཁུ་ནི་སྤྱི་ཚོགས་རྙིང་པ་ཙམ་ཟད་དེང་ཡང་ཟས་མཆོག་ཅིག་ཏུ་བརྩི་བ། དཔེར་ན། དབྱར་ཁའི་རུ་བར་མགྲོན་པོ་
གལ་ཆེན་སོགས་ཡོང་ཚེ་ལམ་སེང་ཟོ་ཤེ་མར་ཁུ་གཏོང་སྲོལ་ད་ལྟའང་ཉམས་མེད་པ་ལྟར་རེད། གཞན་ཡང་ཟོ་ཤེ་
ཆགས་རྗེས་ལམ་སེང་བཤུས་ཏེ་མར་ཁུའི་ནང་ཆུ་ཚོད་གཅིག་ཙམ་བཅོས་པ་དེར་ཟོ་ཐག་ཟེར་ཞིང་དེ་ནི་ཡུན་རིང་
བཞག་ཆོག་པའི་ཟོ་ཤེའི་ནང་ནས་ལེགས་ཤོས་ཤིག་ཡིན་ལ་ཟླ་ཤས་སམ་ཡང་ན་ལོ་གཅིག་ཙམ་བཞག་ནའང་བྲོ་བ་
ཉམས་ཀྱི་མེད། ཟོ་ཐག་ཟེར་དོན་ནི་ཟོ་ཤེ་ཆུང་ཐག་པ་ལྟར་བཟོས་པས་དེ་ལྟར་བརྗོད་དོ། །དེ་མིན་ཟོ་ཤེའི་ནང་
ཕྱུར་ཞིབ་བསྲེས་ནས་ཉི་སྐམ་གཏོང་བར་ཟོ་སྐམ་ཞེས་བརྗོད་ལ་ཟོ་ཐག་ལས་ཅུང་ཞན་པ་ཡོད། དེའང་ལོ་གཅིག་
ཙམ་བཞག་ནའང་འགྲིག དེ་གཉིས་པོ་སུར་པན་དང༌། ཙོང་། ཚྭ། བསོད་ནམས་དཔལ་འཛོམས། གཡེར་མ་
བཅས་དང་བསྲེས་ནས་ཞིབ་མོར་བརྡུངས་རྗེས་བཟས་ན་པགས་སམ་ཟན་གྱི་འདེད་རོགས་ཡག་པོ་ཞིག་ཡིན།
ཁག་གཅིག་གིས་ཟོ་ཤེ་སུར་པན་དང་མཉམ་དུ་བརྡུངས་རྗེས་ཁོག་མའི་ནང་ཆུ་དང་མཉམ་དུ་ཆུ་ཚོད་ཕྱེད་ཀ་ཙམ་
བསྐོལ་ནས་ཟ་གི་ཡོད། ད་དུང་ཟོ་ཤེ་སྤྱོད་སྟངས་མི་འདྲ་བར་མིང་ཡང་མི་འདྲ་བ་འདོགས་པ་དཔེར་ན། ཟོ་རློན་
སྒོག་ཆུ་དང་། ཟོ་ཐག་སྒོག་ཆུ། ཟོ་སྐམ་སྒོག་ཆུ་བཅས་ལྟ་བུ་རེད། ཟོ་རློན་སྒོག་ཆུ་ནི་ཟོ་ཤེ་རློན་པའི་ནང་སྒོག་པ་
མང་ཙམ་དང༌། དེ་བཞིན་སུར་པན། ཚྭ། བསོད་ནམས་དཔལ་འཛོམས། གཡེར་མ་སོགས་མཉམ་དུ་བསྲེས་
ནས་བརྡུངས་པར་ཟེར། ཟོ་ཐག་སྒོག་ཆུ་དང་ཟོ་སྐམ་སྒོག་ཆུ་ཡང་བཟོ་སྟངས་གཅིག་མཚུངས་ཡིན། སྒོག་པ་དང་
སུར་པན་བསྲེས་པར་སྒྲིག་ཆུ་དང༌། ཚོང་དང་སུར་པན་བསྲེས་པར་ཙོང་ཆུ། གཡེར་མ་དང་སུར་པན་བསྲེས་པར་
གཡེར་ཆུ་ཞེས་འབོད། སྒོག་ཆུ་ཞེས་པ་སྤྱི་མིང་དུ་འབོད་ཀྱང་དོན་དུ་སུར་པན་དང་འབྲེལ་བ་ཡོད་པའི་ཟས་རིགས་
ཤིག་ཡིན་པས་མིང་ཡང་མི་འདྲ་བ་ཡོད་པ་ངེས་གཏན་ཡིན། སྒོག་ཆུ་དང་། ཙོང་ཆུ། གཡེར་ཆུ་བཅས་ནི་སྤྱིར་
བཏང་ཤ་རིགས་ཟ་དུས་སྤྱོད་པའི་ཟས་རིགས་ཤིག་ཡིན། མདོར་ན་ཟོ་ཤེའི་ནང་ནས་ཟོ་ཤེ་རློན་པ་དེ་ཟོ་ཤེའི་
རིགས་ཀྱི་ནང་ནས་མཆོག་ཏུ་གྱུར་པ་ཞིག་ཡོད་ལ་ཟོ་ཤེ་མར་ཁུ་ནི་དེ་བས་ཀྱང་ཟས་མཆོག་ཅིག་ཏུ་བརྩི་བ་སྨོས་
མེད་ཡིན། བོད་རྒྱ་ཚིག་མཛོད་ཆེན་མོའི་ནང་ཟོ་ཤེ་ནི་བཅུད་ལྡན་གྱི་ཟས་རིགས་ཤིག་ལ་ངོས་འཛིན་གྱི་ཡོད་པས་
304



དེར་རྒྱུ་མཚན་ཆེན་པོ་ལྡན་ཡོད། གང་ལགས་ཤེ་ན། ཟོ་ཤེའི་རྒྱུ་ནི་འོ་མ་ཁོ་ན་མ་གཏོགས་དེ་མིན་རྒྱུ་གཞན་དག་
གཏན་ནས་མིན་པ་ཐག་བཅད་ནས་ཤོད་ཆོག གཞན་ཡང་མགོ་ཡུལ་གྱི་མཛོ་མོ་དང་། འབྲི། བ་བཅས་ཀྱི་འོ་མ་
ནི་ས་ཆ་གཞན་དག་གི་བཞོན་མ་ལས་མང་བ་ཡོད། གང་ལགས་ཤེ་ན། མགོ་ཡུལ་བཞོན་མར་དགུན་གྱི་དུས་སུ་
གཟན་ཆས་སྟེར་ཁར་ད་དུང་རྩམ་པ་དང་ཆུ་དྲོད་འཇམ་བསྲེས་ནས་སྟེར་བ་མ་ཟད་དབྱར་གྱི་དུས་སུའང་འཁྲུ་སྟེར་
བས་ཡིན། ཟོ་ཤེ་ནི་འོ་མའི་ནང་གི་བཅུད་དང་པོ་འཐོབ་མཁན་དེ་ཡིན་པས་ཟོ་ཤེ་ཡག་པོ་ཡོད་ན་མར་ལས་རིན་
ཐང་ཆེ་བ་དང་བཅུད་ཆེ་བ་ཡོད་ཅེས་བརྗོད་ནམི་འཚམས་པ་མེད་དོ། །
ས་བཅད་གཉིས་པ། ཤ་གཙབ་མར་ཁུའི་སྐོར།
ཤ་གཙབ་མར་ཁུའི་ཟས་རིགས་ནི་རྫ་ཡུལ་གྱི་མགོ་ཡུལ་ལུང་པ་མ་གཏོགས་ཕལ་ཆེར་བཟོ་སྲོལ་མེད་པར་
སྙམ། དང་པོ་དེའི་བཟོ་སྟངས་ནི་ཚགས་ཤ་འབོལ་པོ་ཚིལ་ལུ་མེད་པ་ཞིག་དགོས། ཚགས་ཤ་གཏུབ་སྐབས་མོག་
མོག་ཤ་ལས་ཆེ་ཙམ་ཞིག་གཏུབ་དགོས། དེ་རྗེས་མི་རེར་མར་སྲང་བདུན་བརྒྱད་ཙམ་བཞུ་རྗེས་གཏུབས་པའི་
ཚགས་ཤ་དེ་དག་དེའི་ནང་བླུགས་ནས་བཙོ་དགོས། ཆོས་གྲབས་ཡོད་དུས་ཚྭ་དང་། ཙོང༌། སུར་པན་བཅས་
རང་འདོད་ལྟར་བླུགས་ཐོག་མར་ཁུ་འཐུང་གིན་དུ་ཟ་སྲོལ་ཡོད། འོན་ཀྱང་མི་གྲོད་ཁོག་ག་ཚོད་ཆེ་ནའང་ཤ་སྲང་
བརྒྱད་དགུ་མ་གཏོགས་ཟ་ཐུབ་ཀྱི་མེད། ཟས་རིགས་དེ་ནི་མགོ་ཡུལ་བས་ཟས་མཆོག་ལ་བརྩི་སྲོལ་ཡོད་པས་སྤུན་
མཆེད་ཉེ་པོ་དང༌། མགྲོན་པོ་རྩ་ཆེན། གྲོགས་པོ་ཡག་པོ་བཅས་དང་ཡང་ན་ནང་མི་ཕྱོགས་ལ་ཚོང་རྒྱག་པའམ་
ཐག་རིང་དུ་མཆོད་མཇལ་སོགས་འགྲོ་ཁར་ཤ་གཙབ་མར་ཁུ་སྟེར་སྲོལ་ཡོད། ཤ་གཙབ་མར་ཁུ་ནི་ཟས་རིགས་
ནང་གི་བཅུད་ཆེ་ཤོས་དང་རིན་ཐང་ཡང་ཆེ་ཤོས་ཤིག་ཡིན་ནོ། །
ས་བཅད་གསུམ་པ། ཟན་ལོག་བཅོམ་སྟངས་སྐོར།།
དང་པོ་ཟན་ལོག་བཅོམ་ཞེས་པ་ནི་འབྲས་ཟན་ལག་པས་བཅོམ་ནས་རིལ་རིལ་བཟོས་པ་ལ་གོ་བ་རགས་
ཙམ་བླངས་ན་འགྲིག གཤམ་དུ་འབྲས་ཟན་གྱི་སྐོར་ཞིབ་ཕྲ་ཞུ་གི་ཡིན་པས་གཟིགས་པར་འཚལ།
ཟན་ཞེས་པར་ཤོད་སྲོལ་མི་འདྲ་བ་ཡོད་ཀྱང་《བོད་རྒྱ་ཚིག་མཛོད་ཆེན་མོ》ལས། “1. རྩམ་པ་བརྫིས་
པའི་གོང་བུ་སྟེ་དབུས་གཙང་དུ་སྤགས་ཟེར། ཕོར་པའི་ནང་དུ་ཟན་བརྫིས། 2. བཟའ་བཅའ”ཞེས་འཁོད་ཡོད་
པ་དང《དག་ཡིག་གསར་བསྒྲིགས》ལས། འབྲུ་རིགས་ཀྱི་ཕྱེ་དང་ཕྱེའི་ཟས་ཀྱི་མིང་ཞེས་འཁོད་ཡོད་པ་དང
《ཚིག་མཛོད་བརྡ་དག་ཀུན་གསལ་མེ་ལོང》ལས། བཟའ་བྱའི་སྤགས་ཏེ། སྤགས་ཟན། མར་ཟན། སྣུམ་ཟན་
སོགས་དང་། བཟའ་བྱའི་ཟས་ཀྱི་སྤྱི་མིང་ལའང་དཔེར་ན། ཟན་ཀྱི་སྲོག་ཆགས་ཞེས་པ་ལྟ་བུ་དང་། 《བརྡ་སྤྲོད་
305



གསེར་གྱི་མེ་ལོང》ལས། ཟན་དྲོན། 1. རྩམ་ཕྱེ་སོགས་སོར་མོ་ལྔའི་རྗེས་དོད་ནུས་པའི་མིང་སྟེ《 མཆོག་ལས་
རྣམ་རྒྱལ》ལས། སྐྱོ་མ་ནི་གཟར་བུ་གྱེན་དུ་བསྒྲེང་མི་ནུས་པའོ། །ཟན་དྲོན་ནི་སོར་མོ་ལྔའི་རྗེས་ནུས་པའོ། །
ཞེས་གསུངས། དཔེར་ན། 《འདུལ་ལ་ལུང་རྣམ་འགྱེད》ལས། སཱ་ལུའི་འབྲས་ཆན་གཙང་མ་དག ཤ་ཡིས་
བརླན་པས་སྤྱད་བྱས་ནས། ཟན་དྲོན་ཁེངས་པ་སྤྱོད་བྱེད་པ། ཇི་ལྟར་ཡོངས་སུ་མི་གདུང་ངམ། ཞེས་པ་ལྟ་
བུའོ། །2. ཐུག་པའི་བྱེ་བྲག་ཅིག་གི་མིང་སྟེ། 《བརྡ་ཡིག་བློ་གསལ་མགྲིན་རྒྱན》ལས། ཟན་དྲོན་ནི་ནས་ཆན་
གྱི་ཐུག་པ། ཞེས་གསུངས་པ་ལྟར་རོ། །གཞན་ཡང་ཟན་དྲོན་ནི་རྩམ་པ་བརྫིས་པའི་ཟན་ཚ་པོ་ཞེས་ཀྱང་སྣང་།
ཟན་དེ་ལའང་རྫ་ཡུལ་ལུང་པར་ཤོད་སྲོལ་མི་འདྲ་བ་ཡོད་དེ། རྫ་ཡུལ་རོང་སྟོད་དང་རོང་སྨད་སོགས་ཀྱིས་ཟན་
ཞེས་འབོད་པའི་ཚེ་འབྲས་བཙོས་ཚར་བ་དེར་གོ་བ་ལེན་གྱི་ཡོད། དཔེར་ན། ཟན་གྲང་ནི་འབྲས་བཙོས་པའི་
གྲང་མོ་དེར་ཟེར་གྱི་ཡོད་པ་ལྟ་བུའོ། །དོན་དམ་དུ་འབྲས་བཙོས་གྲུབ་པ་དེ་ལ་གོ་བ་ལེན་གྱི་ཡོད། འོན་ཀྱང་རྫ་
ཡུལ་གྱི་མགོ་ཡུལ་སོགས་ཀྱིས་ཟན་ཞེས་འབོད་ཚེ་ངེས་པར་དུ་སྤགས་ལ་གོ་བ་མ་གཏོགས་བཙོས་པའི་འབྲས་ལ་གོ་
བ་ལེན་སྲོལ་མེད། དཔེར་ན། དེ་རིང་ཞོགས་པ་ཁང་པའི་ནང་ཟན་བཟས་པ་ཡིན་ཞེས་དང༌། ཁ་སང་ཞོགས་པ་
མར་ཟན་བཟས་པ་ཡིན་ཞེས་བརྗོད་སྐབས་སྤགས་དང་མར་སྤགས་བཟས་པ་ཡིན་ཞེས་དོན་དུ་གོ་བ་དང་ཟན་ལོག་
ཅེས་པ་ནི་སྤག་བརྫིས་རྗེས་ལག་པའི་ནང་བཅོམ་པའམ་བཙིར་བའི་རིལ་རིལ་དེར་བརྗོད་ལ་ཡིག་སྐད་ནང་སྤགས་
གོང་ཞེས་པ་དེ་ལའོ། །ལོག་ཅེས་པ་ནི་གོང་བུའམ་རིལ་པོར་བརྗོད།
དང་པོ་ཟན་ལོག་གི་བྱུང་བ། བོད་ཀྱི་རི་བོ་ཧི་མ་ལ་ཡའི་ལྷོ་རྒྱུད་དུ་གནའ་སྔ་མོ་ནས་གནས་པའི་བོད་
རིགས་གཙོ་བོར་བྱས་པ་དང་། དེ་བཞིན་གཏེ་པ་དང་ལྷོ་པ་སོགས་འཚོ་གནས་བྱེད་པ་མ་ཟད་རྫ་ཡུལ་རོང་སྟོད་
སྨད་ཀྱི་ལུང་པ་ཁ་ཤས་སུ་བོད་རིགས་དང་གཏེ་པ་བ་རྣམས་གྲོང་ཚོ་གཅིག་ཏུ་གཞིས་ཆགས་སྟབས་ཉིན་ལྟར་ལས་
ཀའི་དགོས་མཁོ་སོགས་ལས་ཕན་ཚུན་འགྲོ་འོང་མང་པོ་བྱས་པས་བོད་རིགས་མང་ཆེ་ཤོས་ཤིག་གིས་གཏེ་པ་དང་
ལྷོ་པའི་སྐད་རིགས་བྱང་ཆུབ་པར་ཤེས་ནས་ཕན་ཚུན་འབྲེལ་འདྲིས་ཟབ་ལ་མཛའ་མཐུན་ངང་གནས་པར་བརྟེན་
གོང་དུ་སྨོས་པའི་ཟན་ལོག་གི་གོམས་སྲོལ་ཐོག་མའི་འབྱུང་ཁུངས་ཀྱང་གཏེ་རིགས་ནས་དར་བའི་ཟས་རིགས་ཤིག་
ཡིན། །
ཐོག་མར་ཟན་ལོག་སྤྱོད་ཡུལ་གཉིས་ཏེ་དང་པོ་ཆོས་ལུགས་སྐོར་དང་། གཉིས་པ་འཚོ་བའི་སྐོར། དང་པོ་
ནི་ཁོ་ཚོའི་ལུགས་སྲོལ་ལས་ནང་མི་ནད་ལྗིད་པོས་མནར་བ་དེ་བཟློག་པའི་ཆེད་དུ་ཕག་ཕྲུག་གམ་བྱ་དེ་བསད་དེ་
ཁོང་ཚོའི་བླ་མ་གདན་འདྲེན་ཞུ་བ་དང་ཆོས་བཀླགས་སྟེ་ནད་བཅོས་ཐབས་བྱེད་སྐབས་ཟན་ལོག་བཟོས་ཏེ་བླ་མས་
ཆོས་བཀླགས་གྲུབ་རྗེས་བླ་མ་དང་ནང་མི་རྣམས་མཉམ་དུ་ཟ་བའི་ལུགས་སྲོལ་ཡོད་པ་དང་
། གཉིས་པ་ནི་སོ་སོའི་
དགའ་ཉེ་སྤུན་མཆེད་དང་ཐག་རིང་ནས་ཕེབས་པའི་མགྲོན་པོར་གསོལ་སྟོན་བྱེད་པའི་ཟས་མཆོག་ཅིག་ཡིན་
ནོ། །ད་ཆ་ཏེང་པ་ཞེས་འབོད་པ་དེར་དོན་དུ་གཏེ་པོ་ཞེས་པའི་དོན་ཡིན་ཏེ་ཁོང་ཚོ་མང་ཆེ་བ་གཟུགས་པོ་ཆེན་པོ་
མེད་སྟབས་གཏེ་པོའམ་གཏེ་པ་ཞེས་འབོད་པར་སྙམ།
306



ཟས་རིགས་དེ་ནི་བཟོ་སྟངས་དམིགས་བསལ་ཅན་ཞིག་ཡིན་ལ་བཟས་ན་ཧ་ཅང་ཞིམ་སྟབས་བོད་རིགས་
རྣམས་ཀྱིས་ཀྱང་རང་ཁྱིམ་དུ་གཏེ་པོ་བོད་དེ་གཟན་ལོག་བཟོ་རུ་བཅུག་ཐོག་སྤྲོ་སྐྱིད་གཏོང་གི་ཡོད། རྗེས་སུ་བོད་
རིགས་རྣམས་ཀྱང་ལག་ལེན་ནང་ཟན་ལོག་བཟོ་ཤེས་པ་བྱུང་ནས་རང་གི་ཁྱིམ་དུ་གཉེན་ཉེ་བ་དང་ཐག་རིང་
གྲོགས་པོ་སོགས་ཕེབས་སྐབས་ལུགས་སྲོལ་དེ་སྤྱད་པ་བརྟེན་སྲོལ་དེ་རྫ་ཡུལ་ལུང་པའི་བོད་མི་སྤྱིའི་གོམས་སྲོལ་ལ་
འགྱུར་བཞིན་ཡོད། ད་ཆ་ཟན་ལོག་ཅེས་པ་དེ་ཟས་རིགས་ཐུན་མོང་མ་ཡིན་པ་ཞིག་ཏུ་བརྩིས་ནས་གོང་རིམ་དབུ་
ཁྲིད་དང་། ཡུལ་སྐོར་བ། དེ་བཞིན་ཐག་རིང་གི་གྲོགས་པོ་སོགས་རྫ་ཡུལ་དུ་ཡོང་སྐབས་གཏོང་གི་ཡོད་ལ་ཐག་
རིང་མགྲོན་པོ་སོགས་ཀྱིས་ཀྱང་སྤྲོ་སྣང་དང་མཚར་སྣང་ཐོག་ནས་ཟས་རིགས་དེ་ལ་རོལ་གྱི་ཡོད། ཟས་རིགས་དེ་
ནི་རྒྱུ་ཆ་གསར་པ་ཁོ་ན་སྤྱོད་སྟབས་རོལ་མཁན་གང་ཞིག་ཡིན་ཡང་གཟུགས་གཞིར་འཕྲོད་པོ་ཡོད་པས་ས་ཆ་དེ་
གར་ཕེབས་པའི་སྐུ་མགྲོན་རྣམས་ཐུགས་བློ་བདེ་པོའི་ངང་ཟས་རིགས་དེར་རོལ་ན་མི་འཚམས་པ་ཧ་ལམ་མེད། །
ཟན་ལོག་བཟོ་སྐབས་རྒྱུ་ཆ་གང་དག་འཛོམས་དགོས་སམ་ཞེ་ན། དང་པོ། རྫ་ཡུལ་ཁོངས་ཀྱི་རང་ནས་
ཐོན་པའི་འབྲས་དེ་སྤྱད་ན་བྲོ་བ་ལྷག་པར་ཆེ། གང་ལགས་ཤེ་ན། རྫ་ཡུལ་གྱི་འབྲས་ཡིན་ཕྱིན་ལོ་གཅིག་གཉིས་
ནང་གི་འབྲས་གསར་ཡིན་པར་བརྟེན་རྫ་ཡུལ་ནས་ཐོན་པའི་འབྲས་ཡིན་ན་སོས་པ་ཡིན་པ་གཏན་འཁེལ་བས་
ཟན་ལོག་གི་བྲོ་བ་བྱུང་རྐྱེན་གཅིག་དེར་ཐུག་ཡོད། གཉིས་པ། ཡུལ་དེ་གར་མང་ཆེ་བ་བོད་ཕག་དང་བོད་བྱ་ཟ་ཡི་
ཡོད། བོད་ཕག་ལྟ་བུར་ཆ་བཞག་ན་འབྲུ་རིགས་སྟེར་བ་ནི་སྨོས་མེད་ཡིན་ཁར་ཤོད་དགོས་པ་ཞིག་ལ་རྫ་ཡུལ་གྱི་ས་
ཆ་གང་སར་སྨན་རྩྭས་ཕྱུག་སྟབས་ཕག་ཤ་ཡང་འཚོ་བཅུད་ཡག་པ་ནི་སྨོས་མེད་ཡིན། བོད་བྱ་ཡང་ཁང་པའི་
གཡས་གཡོན་གང་སར་གློད་སྟབས་སྔོ་ཚལ་སྣ་ཚོགས་ཀྱང་ཟ་ཡི་ཡོད་པས་འཚོ་བཅུད་ཀྱང་དེ་བས་ཡག་པ་ཡོད།
ཤ་རིགས་ནི་ཕག་ཕྲུག་གི་ཤ་དང་བྱ་དེའི་ཤ་ལས་བཟོ་སྲོལ་ཡོད་པ་ལས་ཤ་རིགས་གཞན་གྱིས་བཟོ་བའི་སྲོལ་མེད།
གལ་ཏེ་ཤ་རིགས་གཞན་དག་སྤྱད་ན་ཆ་རྒྱུས་ཡོད་མཁན་གྱིས་ལམ་སེང་ཤེས་ཐུབ་ཅིང་བྲོ་བ་ཡང་དེ་ཙམ་མེད།
གསུམ་པ། རི་ཙོང་གི་རིགས་ཡིན་པའི་ཙོང་དེའང་ཟན་ལོག་བཟོ་བར་ངེས་པར་དུ་སྤྱོད་དགོས་པའི་རྒྱུ་ཆ་གལ་
ཆེན་ཞིག་ཡིན། དེར་རྫ་ཡུལ་བའི་ཡུལ་སྐད་དུ་ར་སུལ་ཞེས་འབོད་ཀྱི་ཡོད། དོན་དུ་རི་བོང་གི་རིགས་ཤིག་ཡིན།
མདོར་ན་རི་ཙོང་དང་ཙོང་རིགས་གང་ཡིན་ཡང་སྐྱེ་དངོས་དེར་བྲོ་བ་དམིགས་བསལ་ཅན་ཞིག་ཡོད་པས་ཟན་ལོག་
ལའང་བྲོ་བ་དམིགས་བསལ་ཅན་དང་མི་མང་པོས་དགའ་པོ་བྱེད་པའི་རྒྱུ་ཆ་དེ་དག་ལ་ཐུག་ཡོད། གཞན་ཡང་རི་
ཙོང་དེ་མ་གཏོགས་གཞན་གྱིས་ཚབ་བྱེད་སྲོལ་མེད་ལ་གལ་སྲིད་ཤ་གཞན་དང་ཙོང་གཞན་དག་སྤྱད་ན་དམིགས་
བསལ་གྱི་བྲོ་བ་ཐོན་མི་ཐུབ། །
བཞི་པ་ཚྭ་སྤྱོད་སྟངས་ནི་རྒྱུན་དང་མཚུངས།
བཟོ་སྟངས་ནི། 1. ཕྱག་ཕྲུག་གམ་བྱ་དེ་བསད་པ་དེ་གཙང་མ་བཀྲུས་ཏེ་བཙོ་དགོས་པ། །
2. རྫ་ཡུལ་རང་ནས་ཐོན་པའི་འབྲས་སོས་པ་བཙོས་ནས་སྡེར་མའི་ནང་བླུགས་ཏེ་མི་རེར་སྤྲོད་པ།
3. ཤ་དང་རུས་པ་ཕྱེ་སྟེ་ཤ་ཞིབ་མོ་བཏུབ་ནས་འབྲས་ཀྱི་སྟེང་དུ་བླུགས་པ། །
307



4. རི་ཙོང་རྒྱག་པ། ཚོང་རིགས་དེའི་མིང་ལ་ཡུལ་སྐད་དུ་ར་སུལ་ཞེས་འབོད། གལ་སྲིད་ཙོང་དེ་མེད་ན་
ཟན་ལོག་དེའང་བྲོ་བ་དེ་ཙམ་ཡག་པོ་ཡོང་གི་མེད། གོང་གི་རྒྱུ་ཆ་ཁག་གཅིག་ས་ཆ་གཞན་དག་ཏུ་ཡོད་ནའང་ཙོང་
དེ་རིགས་ནི་རྫ་ཡུལ་མ་གཏོགས་ཕལ་ཆེར་མེད་པར་སྙམ། །
5. ལག་པ་དཀྲུས་ནས་ཚྭ་དང་བསྲེས་རྗེས་གཞི་ནས་སྤྱོད་ཆོག་པའི་ཟས་རིགས་ཤིག་ཡིན། ཟ་རིགས་དེ་
དག་ལ་རོལ་བར་ཁོར་ཡུག་དང་འབྲེལ་བ་ཡོད་བཟོ་འདུག
ས་བཅད་བཞི་པ། སྟར་ཐུད་ཀྱི་སྐོར།
སྟར་ཐུད་ནི་སྟར་ཁ་བཅགས་ནས་སྟར་སྲུས( སྟར་ཁའི་ནང་སྙིང་ལ་བརྗོད) རོབ་ཙམ་བརྡུངས་དགོས་
པ་ལས་ཞིབ་མོ་དེ་ཙམ་རྡུང་མི་ཉན། ཆུ་ཁོལ་ནང་ཕྱུར་ཞིབ་སྦྱོང་དགོས། དེ་ནས་གྲོ་ཞིབ་བརྫིས་ནས་མཛོ་སྣ་ཞིག་
བཟོས་པ་དེ( མགོ་ཡུལ་བས་གྲོ་ཞིབ་བརྫིས་ནས་ཆེ་ཆུང་སྲང་ལྔ་ཙམ་ཡོད་པའི་མཛོའི་སྣ་ལྟ་བུ་ཞིག་བཟོས་པར་
བརྗོད) ཆུ་ཁོལ་ནང་བཙོས་རྗེས་མར་དང་། ཕྱུར་ཞིབ། སྟར་སུས། མཛོ་སྣ། ཚྭ་བཅས་མཉམ་དུ་བསྲེས་པར་
སྟར་ཐུད་ཅེས་འབོད་སྲོལ་ཡོད། མི་རེར་རྒྱ་མ་གང་དང་ཕྱེད་ཀ་ཙམ་རེ་བགོ་བཤའ་བརྒྱབ་ནས་ཐབ་ཀྱི་སྒང་དུ་ཚ་
ཙམ་བཟོས་ཏེ་ཟ་སྲོལ་ཡོད། །
ས་བཅད་ལྔ་པ། སྟར་ཇའི་སྐོར།
སྟར་ཇ་ནི་སྟར་ཁ་བཅགས་ནས་ནང་སྙིང་ཞིབ་མོར་བརྡུངས་རྗེས་མར་དང་མཉམ་དུ་ནམ་རྒྱུན་ཇ་བསྲུབས་
མ་བཞིན་དཀྲོགས་པར་སྟར་ཇ་ཞེས་འབོད་སྲོལ་ཡོད་ལ་སྟར་ཇ་ནི་ཇ་བསྲུབས་མ་ལས་དཀར་ཤས་ཆེ་མ་ཟད་བཅུད་
ཆེ་ཞིང་བྲོ་བ་ཡང་མི་འདྲ་བ་ཡོད་དོ། །
ས་བཅད་དྲུག་པ། ཆང་འདན་གྱི་སྐོར།།
ཆང་འདན་ཞེས་པ་དབུས་ཀྱི་བསྐོལ་འདན་དང་འདྲ་པོ་ཡོད་རུང་དབུས་ཕྱོགས་ཀྱིས་ཆང་འདན་ནང་ཕྱུར་
ར་བླུགས་པའི་ཚབ་ཏུ་རྫ་ཡུལ་བས་དང་པོ་མར་ཁུ་བླུགས་རྗེས་སྟར་ཁའི་ནང་སྙིང་ཧྲིབ་ཙམ་ཞིག་བརྡུངས་ཏེ་
བླུགས་དགོས་པ་དང་ཆང་ཁོལ་ཉེའི་མཚམས་སུ་ཕོར་པ་ནང་བླུགས་དགོས་པ་ལས་ཆང་ཁོལ་ན་བྲོ་བ་དེ་ཙམ་མེད།
མར་ཁུ་བཞུས་པ་དེ་ཆང་དང་མཉམ་དུ་ཚ་པོ་བཟོས་པར་ཆང་འདན་ཞེས་འབོད། མདོར་ན་ཆང་འདན་ལ་མར་
ངེས་པར་དུ་བླུགས་དགོས་ཤིང་སྟར་ཁའི་ནང་སྙིང་ཡོད་ན་རབ་ཡིན་ལ་མེད་ནའང་འགྲིག སྟར་ཁའི་ནང་སྙིང་
308



སུར་པན་དང་མཉམ་དུ་ཞིབ་མོར་བརྡུངས་ནས་ཆུ་ཁོལ་ཕྲན་བུ་བླུགས་པར་སྟར་ཁ་སྒོག་ཆུ་ཞེས་བརྗོད་པ་དེ་
སྤགས་དང་མཉམ་དུ་བཟས་ན་བྲོ་བ་མི་འདྲ་བ་ཞིག་ཡོང་གི་ཡོད། །
ས་བཅད་བདུན་པ། མར་ཁུ་རུ་ལུའི་སྐོར།
མར་ཁུ་རུ་ལུ་ནི་མར་ཁུ་མོག་མོག་ལ་བརྗོད། མར་དང་མཉམ་དུ་རྩམ་པ་ཕྲན་བུ་བསྲེས་པའམ་ཡང་ན་བུ་
རམ་ཏོག་ཙམ་བསྲེས་ནས་མོག་མོག་གི་པགས་པ་ལས་མཐུག་ཙམ་ཞིག་གིས་བཏུམ་དགོས། ཡག་པོ་བཟོ་མ་ཤེས་
ན་མར་ཁུ་རུ་ལུ་རྡོལ་ཉེན་ཡོད། རྒྱུན་དུ་མོག་མོག་བཟོ་ཤེས་ཀྱང་མར་ཁུ་རུ་ལུ་བཟོ་ཐུབ་པའི་ངེས་པ་མེད། དེ་
ལག་རྩལ་རྒྱུན་གཏན་ལས་མཐོ་བ་ཡོད་པ་བསྟན། རྒྱུས་མངའ་མེད་ན་མར་ཁུ་རུ་ལུ་ཟ་སྐབས་མར་ཁུ་ཕྱིར་ལུད་
པའི་ཉེན་ཁ་འཕྲད་སྲིད། མར་ཁུ་རུ་ལུ་ཁ་ཕྱེ་མ་ཐག་ལམ་སེང་མར་ཁུ་འཐུང་དགོས་ཀྱི་ཡོད། མར་ཁུ་རུ་ལུ་སེར་
སྣ་ཅན་གྱིས་བཟོས་ན་ལེགས་ཅེས་ཤོད་རྒྱུན་ཡོད། །
ས་བཅད་བརྒྱད་པ། སྦམ་བླུམ་མར་ཁུའི་སྐོར།
སྦམ་གླུམ་མར་ཁུ་ནི་ཆང་བསྙལ་ནས་ལངས་རྗེས་སྦམ་གླུམ་མངར་མོ་དེ་མར་ཁུའི་ནང་བཙོས་པ་དེར་
བརྗོད། ཁག་གཅིག་གིས་སྦམ་གླུམ་ནང་བྱེ་མ་ཀ་ར་དང་བུ་རམ་སོགས་བླུགས་ཀྱང་ཡག་ཤོས་བྱུང་ན་གླུམ་མའི་
ནང་བྱེ་མ་ཀ་ར་སོགས་མ་བླུགས་པར་སྦམ་གླུམ་ལ་བཅོས་མིན་གྱི་བྲོ་བ་ལྡན་ཚེ་གཟུགས་གཞི་ལའང་མི་གནོད་པའི་
ངོས་འཛིན་གྱི་ཡོད་པས་རང་རང་སོ་སོའི་དད་མོས་ལ་གཞིགས་ནས་བཟོ་སྟངས་ལ་འགྱུར་བ་གཏོང་ཆོག
ས་བཅད་དགུ་པ། སྲན་མ་སྣུམ་རིལ་གྱི་སྐོར།།
སྲན་མ་སྣུམ་རིལ་ནི་བོད་སྲན་ནག་པོ་བཙོས་མ་དེ་མར་ཁུའི་ནང་བསྐྱར་དུ་བཙོས་པར་སྲན་མ་སྣུམ་རིལ་
ཞེས་བརྗོད་སྲོལ་ཡོད། བཙོ་སྟངས་ནི་སྲན་མ་བཀྲུས་རྗེས་ཁུ་བ་བརྗེ་བའི་ལུགས་སྲོལ་མེད། ཁུ་བ་བརྗེ་ན་བྲོ་བ་
ཆུང་དུ་འགྲོ་གི་ཡོད། སྲན་ཁུ་ནག་པོའི་ནང་བཙོས་ན་བྲོ་བ་ལེགས་ཤིང་བཅུད་ཀྱང་མི་ཉམས་པའི་ཁྱད་ཆོས་ཡོད།
སྲན་མ་སྣུམ་རིལ་ནི་མི་ཟུངས་ཟད་དང་། རྨ་ཆེན་པོ་བཟོས་པ། མགོ་ཡུར་ཡང་ཡང་འཁོར་བ། ཐང་ཆད་པ་
སོགས་ལ་སྟེར་སྲོལ་ཡོད། སྤྱིར་ན་ནད་ཅན་མ་གཏོགས་ནད་མེད་ལ་སྟེར་སྲོལ་མེད།
309



ས་བཅད་བཅུ་པ། གྲོ་རུལ་བག་ལེབ་ཀྱི་སྐོར།
གྲོ་རུལ་བག་ལེབ་ནི་རྐང་བཙུགས་ནས་གྲོ་རུལ་དུ་བཅུག་པ་དང་མ་བཅུག་པ་གཉིས་ཡོད། གྲོ་རུལ་བག་
ལེབ་མཐུག་པོ་བཟོས་ནས་མཁྲེགས་པོ་ཆགས་པའི་ངོས་སུ་ཨི་ཁུང་ཕྲན་བུ་བརྟོལ་བ་དེའི་ནང་མར་རྡོག་བླུགས་
པའི་ཟས་རིགས་དེར་གྲོ་རུལ་བག་ལེབ་ཅེས་བརྗོད། གྲོ་རུལ་བག་ལེབ་ནང་མངར་རམ་སོགས་བླུགས་མེད་ནའང་
མངར་ཞིང་བྲོ་བ་མི་འདྲ་བ་ཞིག་ཐིན་གྱི་ཡོད། །
ས་བཅད་བཅུ་གཅིག་པ། ཁམ་བཙིར་མར་ཁུའི་སྐོར།
ཁམ་བཙིར་མར་ཁུ་ནི་རྒྱ་མཚོའི་ངོས་ལས་མཐོ་ཚད་2800མན་གྱི་སར་སྐྱེས་པའི་ཁམ་བུའི་ནང་སྙིང་མང་
པོ་བསགས་ཏེ་གཏུན་ནང་ཞིབ་མོར་བརྡུངས་རྗེས་ཁྲོ་ཆེན་འོག་ཏུ་མེ་བཏང་ནས་ལག་པས་ཤུགས་ཆེན་པོས་བཙིར་
བ་དེར་ཁམ་བཙིར་མར་ཁུ་ཞེས་འབོད་ཀྱི་ཡོད། དང་པོ་བཙིར་དུས་ཁུ་བ་ཉུང་ཉུང་མ་གཏོགས་དོན་གྱི་མེད།
ཁམ་བུའི་ནང་སྙིང་ཡང་བསྐྱར་ཐེངས་གཅིག་བཙིར་ན་ཁུ་བ་ཕྲན་བུ་དོན་སྲིད། ཁུ་བ་དེ་ནི་པད་སྣུམ་དང་འདྲ་
བར་དང་པོ་རྗེན་པ་ཡིན་པས་བེད་སྤྱོད་གཏོང་དགོས་ཚེ་ངེས་པར་དུ་བསྐོལ་དགོས། དེ་ལྟར་མ་བྱས་ཚེ་དུག་རྒོད་
ཅིག་ཡིན་པ་ཤེས་པ་བྱེད་དགོས། ཁམ་བཙིར་མར་ཁུ་ནི་སྣུམ་གཞན་དག་ལས་ཤུགས་ཆེ་ཞིང་ཚ་ཤུགས་ཀྱང་ཤིན་
ཏུ་ཆེ་བ་ཡོད། དེ་ཡང་བཙིར་ཚར་བའི་ནང་སྙིང་དེ་ལ་ཁམ་བཙིར་བཅོམ་རིལ་ཞེས་མིང་དུ་འདོགས་སྲོལ་ཡོད་པ་
དང་བཅོམ་རིལ་དེ་ཡང་རྗེན་པ་ཡིན་པས་དུད་འགྲོ་སོགས་ལ་སྟེར་ཁར་ངེས་པར་དུ་ཡག་པོ་བཙོས་ནས་སྟེར་
དགོས། མ་བཅོས་ན་དུག་རྒོད་ཅིག་ཡིན། བཅོམ་རིལ་དེ་དུད་འགྲོ་ཤ་ཤེད་སྐྱོ་བ་སོགས་ལ་སྤྲད་ན་སེམས་ཅན་
དེའི་གཟུགས་གཞི་ཐང་དུ་འགྲོ་བ་མ་ཟད་ལམ་སེང་སྤུ་མདོག་ཀྱང་ཡག་ཏུ་ཕྱིན་ནས་དཔྱིད་ཀ་དུད་འགྲོར་དུག་འབུ་
( དུག་འབུ་ནི་དཔྱིད་ཀའི་དུས་སུ་ཤ་ཤེད་ཤིན་ཏུ་ཞན་པའི་དུད་འགྲོའི་པགས་པའི་གསེབ་ནས་འབུ་ཞིག་དོན་ཡོང་
བ་དེར་ཟེར)སོགས་རྩ་བ་ནས་དོན་མི་ཐུབ་པའི་ཁྱད་ཆོས་ལྡན་ཡོད། ཁམ་བཙིར་མར་ཁུ་སྐྲ་ལ་བྱུག་ཚེ་མདོག་
ནག་ཅིང་འོད་དང་ལྡན་པ་ཞིག་ཡོང་གི་ཡོད་པས་སྐྲ་ལོ་མེད་མཁན་གྱིས་སྐྲ་སོགས་ལའང་བྱུག་སྲོལ་ཡོད།
ས་བཅད་བཅུ་གཉིས་པ། སྲན་ཆུང་ཐུག་པའི་སྐོར།
སྲན་ཆུང་ཐུག་པ་ནི་བོད་སྲན་ཆུང་ཆུང་ཞིག་ཡོད་པ་དེ་ཆུ་འཁོར་ལ་བཏགས་རྗེས་རུས་ཐང་ནང་ཕྱུར་ར་
310



དང༌། འབྲས། ཤ་ཏིག་ཁ་བཅས་བླུགས་ནས་ཡག་པོ་ཚོས་རྗེས་བཏུང་ན་གཟུགས་པོ་གསོས་པས་བུད་མེད་སྦྲུམ་
མ་དང་ལུས་ཆུ་བསགས་མཁན་ལ་སྟེར་ན་ཕན་ནུས་ཆེ་བ་མ་ཟད་ད་དུང་ཟས་ཀྱི་དང་ག་འབྱེད་པ་དང་། ཚ་བ་
གཅོག་པ། ཁྲག་འཁོར་རྒྱུག་ཆེ་བ། མཁྲིས་ནད། ཕོ་བའི་ནད་སོགས་ལ་དམིགས་བསལ་གྱི་ནུས་པ་ཐོན་གྱི་ཡོད་
ཅེས་ཤོད་རྒྱུན་ཡོད།
ས་བཅད་བཅུ་གསུམ་པ། འབྲས་ཧའི་སྐོར།
འབྲས་ཧ་ནི་འབྲས་བཙོས་རྗེས་འདུར་འདུར་རམ་སླ་པོ་མ་ཆགས་པ་བྱས་ཏེ་དེའི་ནང་མར་ཁུ་དང་། ཚྭ།
བུ་རམ་ཞིབ་མོ་བཅས་བརྒྱབ་ནས་བརྫིས་པར་འབྲས་ཧ་ཞེས་བརྗོད། (དབུས་གཙང་ཕྱོགས་ཀྱི་གྲོ་མ་འབྲས་སིལ་
དང་འདྲ་པོ་ཡོད། འོན་ཀྱང་དེའི་ནང་གྲོ་མ་བླུགས་མེད་པས་འབྲས་སིལ་ཞེས་བརྗོད་ན་གོ་བདེ་བར་སྙམ )
ས་བཅད་བཅུ་བཞི་པ། འབྲས་ཟན་གྱི་སྐོར།
འབྲས་ཟན་ནི་འབྲས་འདུར་འདུར་རམ་མཁྲེགས་པོ་མ་ཆགས་པ་བཅོས་པ་དེར་ཚྭ་དང་མར་བླུགས་ནས་
བརྫིས་པའི་ཟན་ལྟ་བུ་ལ་འབྲས་ཟན་ཞེས་བརྗོད། །
ས་བཅད་བཅོ་ལྔ་པ། ཚ་ཟན་གྱི་སྐོར།
ཚ་ཟན་ནི་འབྲས་དང་པོ་བཙོས་སྐབས་སུ་ཚྭ་དང༌། ཤ་དང་། ཕྱུར་ར། ཙོང་། སུར་པན་བཅས་བླུགས་
པའི་ཟས་ཤིག་ལ་བརྗོད།
ས་བཅད་བཅུ་དྲུག་པ། ཤ་རིལ་བག་ཚའི་སྐོར།
ཤ་རིལ་བག་ཚ་ནི་ཤ་ཞིབ་མོ་གཏུབས་པ་དེ་བག་ཕྱེ་བརྫིས་པའི་ནང་བསྒྲིལ་ཏེ་ཤ་ཁུའི་ནང་ཚྭ་དང༌། སུར་
པན། པད་ཚལ། ཚོང་བཅས་བླུགས་ནས་མཉམ་དུ་བཙོས་པའི་ཟས་རིགས་ཤིག་ཡིན།
3



ས་བཅད་བཅུ་བདུན་པ། སྲན་མ་མོག་མོག་གི་སྐོར།
སྲན་མ་མོག་མོག་ནི་བོད་སྲིན་ནག་པོ་ཆེ་བ་དེ་འདུར་འདུར་མ་ཆགས་བར་བཙོས་པ་དེའི་ནང་མར་ཁུ་
བླུགས་ནས་རྒྱུན་དུ་ཤ་མོག་མོག་ལྟར་བཟོས་ན་འགྲིག བཙོས་སྟངས་ནི་གོང་དུ་བརྗོད་པའི་སྲན་མ་བཙོས་སྟངས་
དང་མཚུངས།
ས་བཅད་བཅོ་བརྒྱད་པ། ཕྱུར་བླུག་གི་སྐོར།
ཕྱུར་བླུག་ནི་འོ་མའི་ནང་ནས་མར་བཏོན་པའི་ད་ར་ཚ་པོ་དེའིནང་མར་སོས་པམི་ཉུང་བ་བླུགས་པ་དེ་
བསྲེས་ནས་གཡོས་པར་ཟེར།
ས་བཅད་བཅུ་དགུ་པ། བེ་ཤ་མོག་མོག་གི་སྐོར།
ད་ཆ་རིན་གོང་ཆེ་བའི་བེ་ཤ་མོག་མོག་ནི་རྫ་ཡུལ་བས་སྟོན་ཤར་རྗེས་བེ་ཤ་སོས་པའི་ནང་བོད་ཕག་གི་ཚིལ་
ལུ་ཞིབ་མོར་བཏུབ་ཏེ་ཙོང་དང་སུར་པན་སོགས་ནམ་རྒྱུན་ལྟར་བཟོས་པ་ལའོ། །བེ་ཤ་ནི་ཕྱུགས་རིགས་དཔྱིད་ཀ་
ཤ་ལས་ཡག་ཅེས་ཤོད་རྒྱུན་ཡོད། ཕྱུགས་ཟོག་གཞན་དག་གི་ཤ་ཚིལ་བེ་ཤའི་མོག་མོག་ནང་བླུག་སྲོལ་མེད། གལ་
སྲིད་བླུགས་ནའང་བྲོ་བ་དེ་ཙམ་མེད་ལ་ཁ་ལ་འབྱར་ཡང་སྲིད།
ས་བཅད་ཉི་ཤུ་པ། ཆང་གི་སྐོར།
ཆང་ལ་ནས་ཆང་དང་། འབྲས་ཆང་། བྲོ་ཆང་། རྒུན་ཆང་སོགས་རིགས་མི་འདྲ་བ་ཡོད་ཀྱང་དེ་རིང་
སྐབས་སུ་བབས་པའི་བཤད་བྱ་ནི་ནས་ཆང་ལ་བརྗོད་ཀྱི་ཡོད། རྫ་ཡུལ་བའི་ནས་ཆང་ནི་དབུས་གཙང་ཁུལ་དང་མི་
འདྲ་བར་ཐོག་མར་ནས་བརྔོས་པ་དེ་ཆུའི་ནང་བཙོས་ནས་ཐུན་མོང་མིན་པ་ཞིག་ཡོད་ལ་ཆང་གི་མདོག་ཀྱང་རྩ་བ་
ཉིད་ནས་འདྲ་གི་མེད། དབུས་གཙང་གི་ཆང་ནི་ཡོས་སོགས་བརྔོ་སྲོལ་མེད་པར་སྙམ། ཕབ་རྒྱག་སྟངས་གཅིག་
མཚུངས་ཡིན་པས་འདིར་མི་འགོད། ནས་ཆང་ལ་དབྱེ་ན། རང་ཁུ་དང༌། མགོ་མ། མགོ་ཆན། བསིང་དྭངས་
312



བཅས་སོ། །ཆང་གི་རང་ཁུ་བཙགས་ན་ཆང་གར་པོ་མེད་པ་ཆགས་སྲིད་པས་འཐུང་མཁན་ཤིན་ཏུ་ཉུང་། རང་ཁུ་
ལ་དབུས་གཙང་ཕྱོགས་ཀྱིས་ཉིང་ཁུ་ཞེས་འབོད། མགོ་མ་ནི་ཆང་གི་དང་པོ་ཡིན་པས་གར་པོ་ཡོད་པ་ནི་སྨོས་མེད་
ཡིན་ཞིང་། མགོ་ཆན་ཡང་དེ་ཙམ་གར་པོ་མེད་པས་མགོ་མ་དང་བསྲེས་སྲོལ་ཡོད། བསིང་དྭངས་ནི་ཆང་ནང་གི་
སླ་ཤོས་དེ་ཡིན་པས་པགས་ཁུ་དང་དབྱར་ཁ་ཚ་ཆེ་བའི་སྐབས་སུ་ཆུའི་ཚབ་བྱས་ནས་འཐུང་གི་ཡོད་པ་ལས་མགྲོན་
པོ་སོགས་ལ་བསིང་དྭངས་སྟེར་སྲོལ་མེད། ནས་བརྔོས་པའི་ཆང་དེ་མདོག་ཀྱང་སེར་ཐིང་ངེར་ཡོད་པས་མདོག་སྐྱ་
བོ་སོགས་དོན་གྱི་མེད། དབུལ་གཙང་ཁུལ་གྱིས་ཆང་ཞེས་པ་དང་མི་གཅོག་གོ
ས་བཅད་ཉེར་གཅིག་པ། མར་གྱི་སྐོར།
མར་ནི་སྤྲི་དཀར་ཕུན་སུམ་ཚོགས་ལ་བཅུད་ཆེ་བས་སྔ་མོ་ནས་བཟུང་བོད་རིགས་ཀྱི་ཟས་མཆོག་གཅིག་ལ་
བརྩི་གི་ཡོད། མར་ལ་རིགས་མང་པོ་ཡོད་ཀྱང་མར་གྱི་ནང་ནས་འབྲི་མར་ནི་རྩེ་གྲ་ཡིན། རྫ་ཡུལ་མགོ་ཡུལ་གྱི་
མར་ནི་བྲོ་བ་ཆེ་བ་ཞིག་ཡོད། མགོ་ཡུལ་གྱི་བཞོན་མ་རེར་ཉིན་རེར་མར་སྲང་བཞི་ཙམ་ཐོན་གྱི་ཡོད། དཔེར་ན།
བཞོན་མར་སོ་སོས་རུ་བ་འགྲོ་བའི་ཆ་རྐྱེན་མ་ཚང་ན་མི་གཞན་ལ་བསྐུར་དགོས་སྟབས་བཞོན་མའི་བདག་པོར་ཉུང་
ཤོས་ལའང་དབྱར་ཟླ་དང་སྟོན་ཟླ་རིང་མར་རྒྱ་མ་30སྤྲོད་སྲོལ་ཡོད། མགོ་ཡུལ་གྱི་མར་ཡུལ་གྲུ་གཞན་ལས་བཅུད་
ཆེ་བ་དང་བྲོ་བ་ཆེ་བ་ཡོད་ཅེས་ཤོད་རྒྱུན་ཡོད། རྒྱུ་མཚན་གང་ལགས་ཤེ་ན། བཞོན་མར་ལོ་འཁོར་མོར་ཧ་ལམ་
རྩམ་ཆུ་སྟེར་བར་བརྟེན་འོ་མ་བབས་ཚད་མང་ཁར་བཅུད་ཀྱང་ཆེན་པོ་ཡོད། ཆ་རྒྱུས་ཡོད་པའི་ལྷ་སར་འཚོ་བར་
བསྐྱེལ་མཁན་གྱིས་མགོ་ཡུལ་གྱི་མར་མངགས་ཀྱི་ཡོད། རིའི་སྒང་དུ་ལས་ཀ་བྱེད་པར་འགྲོ་སྐབས་ཕོར་པའི་ཇ་ཐང་
སྟེང་དུ་མར་བླུགས་པ་དེར་ཇ་སྡོར་རམ་ཕོར་མར་ཞེས་འབོད་སྲོལ་ཡོད།
ས་བཅད་ཉེར་གཉིས་པ། གཡོས་བསྐོར་མར་ལྡག་གི་སྐོར།
གཡོས་བསྐོར་མར་ལྡག་ནི་དཀར་ཡོལ་ནང་མར་དང་རྩམ་པ་གཉིས་བླུགས་ནས་ཡག་པོ་གཡོས་གྲུབ་རྗེས་
དཀར་ཡོལ་དེ་གའི་ནང་སྦྱར་ཏེ་མེའི་འཁྲིས་སུ་ག་ལེར་བསྲོས་ནས་བཞུ་བ་དེ་རིམ་བཞིན་ལྕེས་བལྡགས་པར་བརྗོད།
དེར་མར་གསར་དང་རྩམ་པ་གཅིག་པུ་ཡིན་དགོས་པ་ལས་སྤགས་ཁུ་རྩ་བ་ནས་བླུགས་སྲོལ་མེད་ཅིང་བླུགས་ཀྱང་
དཀར་ཡོལ་ལས་གོག་གི་ཡོད།
313



ས་བཅད་ཉེར་གསུམ་པ། སྦྲང་རྩི་དང་སྦྲང་རྩི་ལེན་སྟངས་ཀྱི་སྐོར།
སྦྲང་རྩིའི་འགྲེལ་པར་《བོད་རྒྱ་ཚིག་མཛོད་ཆེན་མོ》ལས། 1: བུང་བས་བསགས་པའི་རྩི་མངར་མོ། སྤུ་
གྲིའི་སོ་ལ་སྦྲང་རྩི་བྱུག་པ། མིང་གི་རྣམ་གྲངས་ལ་མངར་ལྡན་དང་། སྤྲ་ཚིལ་ལོ། 2. རོ་མངར། ཞུ་རྗེས་དྲོད།
ནུས་པས་ལུས་སྟོབས་ཉམས་པ་གསོ་བ་དང༌། མིག་ནད་བར་འགྲིག རྩ་དཀར་ནད། དབང་པོ་མི་གསལ་བ།
ཤ་འཕེལ་གྱི་ནད་བཅས་ལ་ཕན། བད་ཀན་དང༌། ཆུ་སེར་ལ་ཕན་པའི་སྨན་གྱི་ནུས་པ་རྩར་འཁྲིད་པར་བྱེད་ཅེས་
འཁོད་ཡོད། །
རྫ་ཡུལ་ལུང་པའི་ཤོད་སྟངས་སྐོར།
རྫ་ཡུལ་དུ་ཡོད་པའི་སྦྲང་རྩི་རྩ་བའི་ཆ་ནས་ཁག་གཉིས་སུ་ཕྱེ་སྲོལ་ཡོད་དེ་བྲག་སྦྲང་དང་
། ཤིང་སྦྲང་ངོ༌།
བྲག་སྦྲང་ནི་བུང་བས་དབྱར་གྱི་མེ་ཏོག་ བརྒྱ་ཕྲག་མང་པོའི་བཅུད་དེ་འཇིབ་ནས་བྲག་རི་གཡང་གཟར་ཁྲོད་དུ་
སྦྲང་རྩི་གསོག་པར་འབོད། ཤིང་སྦྲང་ནི་ཤིང་ཕུང་ཨི་ཁུང་ཡོད་སར་བུང་བས་བསགས་པའི་སྦྲང་རྩི་ལ་འབོད།
སྦྲང་བུ་དེའང་བྲག་སྦྲང་ཆེ་ཞིང་ཤིང་སྦྲང་ཆུང་བ་ཡོད་སྐད། སྐབས་བབ་སྦྲང་རྩི་ཞེས་པའི་རྩི་ནི་བཅུད་ལ་གོ་དགོས་
པ་དཔེར་ན། མི་དེ་གཟུགས་གཞི་ཡག་པོ་མེད་པས་དེར་རྩི་གཏོང་དགོས་ཞེས་པ་ལྟ་བུའོ། །《དག་ཡིག་གསར་
བསྒྲིགས》ནང་བཅུད་དམ་སྙིང་པོའི་མིང་སྟེ། སྦྲང་རྩི། གླ་རྩི། བདུད་རྩི་སོགས་ལྟ་བུའོ་ཞེས་འཁོད་པ་ལྟར་
དང་པོ་བྲག་སྦྲང་ནི་སྦྲང་རྩིའི་ནང་གི་སྦྲང་དམར་ལ་འབོད་ཀྱི་ཡོད། གང་ལགས་ཤེ་ན། སྦྲང་རྩིའི་མདོག་
དམར་པོ་ཡིན་པས་སྦྲང་དམར་ཞེས་བརྗོད་ལ་སྦྲང་རྩིའི་ནང་གི་བཅུད་སོགས་ཡག་ཤོས་ཤིག་ལ་ངོས་ཀྱང་འཛིན་གྱི་
ཡོད། སྦྲང་རྩི་དེ་ནི་དབྱར་ཁ་ནས་འགོ་བཙུགས་ཏེ་བུང་བས་མེ་ཏོག་བརྒྱ་ཕྲག་མང་པོའི་ནང་གི་བཅུད་རྣམས་
འཇིབས་ནས་གསོག་པ་དང་སྟོན་འཇུག་ཏུ་མེ་ཏོག་ཡལ་སྟབས་སྦྲང་རྩི་གསོག་མི་ཐུབ་པས་བུང་བས་དབྱར་
ཁབསགས་པའི་སྦྲང་རྩི་དག་ག་ལེར་འཇིབ་ནས་འཚོ་གི་ཡོད། བྲག་སྦྲང་ཆུང་ཤོས་ལ་རྒྱ་མ་བཅུ་གྲངས་དང་ཆེ་
ཤོས་ལ་རྒྱ་མ་སུམ་བརྒྱ་ཙམ་ཡོད་པར་བཤད། ཤོད་སྲོལ་དུ། ཕབས་པ་ཉ་པ་སྦྲང་པ་གསུམ། གཤིན་རྗེའི་འཕྲང་
ལ་ཡར་ཐར་མེད་ཅེས་སྡིག་པ་ཆེན་པོ་ཡོད་ལུགས་བསྟན་ཡོད། །
སྦྲང་རྩི་ཕབ་པར་ཆ་རྐྱེན་གང་ལྡན་དགོས་མིན་སྐོར། ་
སྦྲང་རྩི་འདོགས་སའམ་ཡོད་ས་ནི་བྲག་རི་གཡང་གཟར་ཅན་ཡིན་ནའང་དེའི་འཁྲིས་སུ་ཤིང་ཕུང་ཆུང་ཆུང་
ཞིག་ཡོད་པ་གཏན་འཁེལ་ཡིན། སྦྲང་རྩི་ཕབ་པའམ་ལེན་སར་མི་གཉིས་ཡན་ཆད་འགྲོ་དགོས་པ་ལས་མི་གཅིག་
གིས་ལེན་ཐབས་ཤིན་ཏུ་དཀའ། ཐོག་མར་སྦྲང་རྩི་ཡོད་ས་འཚོལ་དགོས། གལ་སྲིད་སྦྲང་རྩི་རྙེད་ན་ས་ཆ་དེའི་
314



སྟེང་དུ་ཤིང་སྡོང་ངམ་ཡང་ན་རྡོ་ཕ་བོང་ཆེན་པོ་སོགས་ལ་ཐག་སྣེ་བསྡམས་ནས་ཐག་གཞུག་སྦྲང་རྩི་ལེན་མཁན་
དེའི་རྐེད་པར་མདུད་པ་དམ་པོ་རྒྱག་དགོས། སྦྲང་རྩི་འབེབས་མཁན་དེ་ནི་ཉམས་མྱོང་ཡོད་པ་དང་ལུས་པོ་ཡང་
ཞིང་བདེ་ཅག་འཁྱུག་པ་ཞིག་དགོས་པ་དེའི་གདོང་པར་སེང་རས་གྱོན་པ་མ་ཟད་རྒྱབ་དུ་གྲིའམ་སྟ་རེ་ཆུང་ངུ་ཞིག་
ཁྱེར་དགོས། མི་དེ་གཡང་གཟར་དུ་སྐྱོང་ཁར་སྒྲོན་མེ་ཤིང་ངམ་ཡང་ན་འཁན་པའི་དུ་བ་དེའི་འོག་ཏུ་ཤུགས་ཆེན་
བདུགས་དགོས་པ་ནི་མ་མཐའི་ཆ་རྐྱེན་ཡིན། གལ་སྲིད་དུ་བ་ཤུགས་ཆེན་མ་བདུགས་ན་སྦྲང་རྩི་འབེབས་མཁན་
དེའི་གདོང་པར་དུག་མདུང་བརྒྱབ་ནས་སྐྲངས་ཏེ་མིག་མི་མཐོང་བར་གྱུར་སྲིད་པས་དེར་དུ་བ་བདུགས་ནས་སྦྲང་
བུ་དུ་བས་བཟི་སྟེ་སྐབས་ཤིག་རིང་སྦྲང་ཚང་ནས་གཡོལ་བའི་སྐབས་དང་བསྟུན་ནས་སྦྲང་རྩི་མགྱོགས་པོ་ལེན་
ཐབས་བྱེད་དགོས། ཉམས་མྱོང་མེད་པ་དང་རྩལ་ལག་མི་བདེ་བའི་མིས་སྦྲང་རྩི་ལེན་ཐབས་བྲལ། སྦྲང་རྩི་ཡོད་
སར་སླེབས་སྐབས་འོག་ཏུ་ཡོད་པའི་མིས་ཟོ་བའམ་ཡང་ན་ལྕགས་མདོང་གྲ་སྒྲིག་བྱས་ནས་སྦྲང་རྩི་དང་ཐད་ཀར་
འཇུ་དགོས། སྦྲང་སྙིགས་སམ་སྤྲ་ཚིལ་ལམ་སྦྲང་ཚིལ་ཞེས་པ་དོན་དངོས་ཐོག་སྦྲང་བུའི་སྐྱག་པ་ཡིན་པ་དེ་སྦྲང་རྩི་
དང་མཉམ་དུ་འདྲེས་ཉེན་ཆེན་པོ་ཡོད་པས་གཟབ་ཙམ་བྱེད་དགོས། ཡ་མཚན་པ་ཞིག་ལ་སྦྲང་བུས་གལ་སྲིད་
དུག་མདུང་བཙུགས་ཚེ་གཙོ་བོ་མིག་ལ་གཏད་ནས་རྒྱག་གི་ཡོད། མི་ཁག་གཅིག་གིས་སྦྲང་རྩི་ཡོད་སར་ཐག་པ་
སོགས་བེད་སྤྱོད་མི་གཏོང་བར་ལམ་སེང་མེ་མདའ་བརྒྱབ་ནས་སྦྲང་ལེན་སྲོལ་ཡང་ཡོད། སྦྲང་བུ་ནི་མེ་མདའ་རྒྱག་
སའི་ཕྱོགས་སུ་ལམ་སེང་འཕུར་ཡོང་ནས་མི་ལ་དུག་མདུང་བཙུགས་ཀྱི་ཡོད་པས་ལམ་སེང་ཁ་ཕྱོགས་བསྒྱུར་ནས་
སྡོད་དགོས་པ་ལས་ས་ཆ་དེ་གར་སྡོད་མི་ཉན། །
ཤིང་སྦྲང་ནི་བྲག་སྦྲང་ལས་ཅུང་ཞན་པ་ཡོད་སྐད། མི་འདྲ་ས་གཙོ་བོ་ནི་མདོག་མི་གཅིག་པ་དང་ད་དུང་
དགུན་ཁའི་དུས་སུའང་སྦྲང་བུས་ཡང་བསྐྱར་སྦྲང་རྩི་གསོག་ཐུབ་པའི་ཁྱད་ཆོས་ལྡན་ཡོད། ད་ཆ་ས་ཆ་ཁག་གཅིག་
གིས་ཤིང་སྦྲང་གསོག་གི་ཡོད་སྐད། གོ་ཐོས་སུ་སྦྲང་བུའི་ནང་གི་སྦྲང་དཔོན་ཞིག་འཇུས་ནས་མདོང་མོའི་ནང་དུ་
བཅུག་པ་དེར་སྦྲང་རྩི་ཕྲན་བུ་བྱུག་ན་སྦྲང་གཞན་རང་བཞིན་དུ་འཁོར་ཞེས་བརྗོད། སྦྲང་དཔོན་ནི་སྦྲང་བུ་གཞན་
ལས་ཅུང་བ་ཆེ་བ་ཡོད་པར་བཤད། སྦྲང་དཀར་ལ་དུག་ཤེད་མེད་པས་མ་བཙོས་པ་ཐད་ཀར་བཟས་ནའང་འགྲིག་
ཅེས་ཤོད་ཀྱི་འདུག རྫ་ཡུལ་བས་སྦྲང་ཞེས་འབོད་ཚེ་སྦྲང་རྩི་ཁོ་ནར་ངོས་འཛིན་པ་དཔེར་ན། མངར་མོ་སྦྲང་ལྟར་
འདུག་ཅེས་དང་དེ་རིང་སྦྲང་འབེབས་པར་འགྲོ་རྩིས་ཡོད་ལྟ་བུའོ། །མདོར་ན། སྦྲང་དང་མཉམ་དུ་རྩི་ཞེས་མ་
སྦྱར་ནའང་སྦྲང་རྩི་ཁོ་ནར་གོ་བའོ། །དབུས་གཙང་ཁུལ་དུ་སྦྲང་རྩི་ལས་མངར་བ་ཞེས་ཤོད་རྒྱུན་ཡོད། ཡང་སྦྲང་
དེ་ལ་ཚིག་གྲོགས་ཤིག་སྦྱར་ཚེ་དོན་ཡང་ངེས་པར་དུ་འགྱུར་བ་ཡིན་ཏེ། དཔེར་ན། ཤ་སྦྲང་ནི་ཤ་ལ་འཁོར་བའི་
སྦྲང་བུ་དང་སྦྲང་ཆང་ནི་སྦྲང་རྩི་ལས་བཟོས་པའི་ཆང་ལ་གོ་བ་ལྟ་བུའོ། །
རྫ་ཡུལ་བའི་ཤོད་རྒྱུན་དུ་སྦྲང་རྩིར་མེ་ཏོག་བརྒྱ་ཕྲག་མང་པོའི་བཅུད་འདུས་ཡོད་པས་ཟུངས་ཤོར་བའི་ནད་
པ་དང་། ཁྲག་མང་པོ་དོན་པ། སྦྲུམ་མ་བཅས་ལ་སྤྱད་ན་ཕན་ཐོགས་ཆེན་པོ་ཡོད་ལུགས་བཤད། ཡང་ཁག་
གཅིག་གིས་སྦྲང་རྩི་ནི་བཅུད་ཤིན་ཏུ་ཆེ་བས་གཟུགས་པོ་ཤིན་ཏུ་སྐྱོ་པོ་ཡིན་ན་གཟུགས་པོས་མི་འཇུ་བ་དང་བཞུར་
315



མི་ཐུབ་ཅེས་བརྗོད་པ་དེར་བརྟག་ཞིབ་བྱེད་དགོས། གཞན་ཡང་ས་བབ་མཐོ་སར་གཞིས་ཆགས་པའི་འཁྲིས་སུ་
སྟག་མ་ཤིང་ཡོད་ན་མི་དེར་སྦྲང་རྩིའི་དུག་ཕོག་མི་སྲིད་ཅེས་ཤོད་སྲོལ་ཡོད། །
སྦྲང་རྩི་སྤྱོད་སྟངས་སྐོར། །
དང་ཐོག་སྦྲང་རྩི་ནི་རྗེན་པ་ཡིན་པས་ངེས་པར་དུ་བཙོས་ནས་ཚོས་ཡོད་མེད་ལྟ་དགོས། དེ་བཙོས་པར་མེ་
ཆུང་ངུ་བཏང་ནས་ཡང་ཡང་དཀྲུག་དཀྲུག་གཏོང་དགོས། དང་པོ་སྦྲང་རྩི་དེ་ལྦུ་བ་མང་ཞིང་སྙིགས་རོ་མང་པོ་ཡོད་
པ་ལྟ་བུ་ཡོད་ནའང་ཚོས་གྲབས་ཡོད་པའི་སྐབས་སུ་རང་བཞིན་དུ་བྲག་སྦྲང་དེ་དམར་ཞིང་དྭངས་བ་ཞིག་ཡོང་གི་
ཡོད་ཅིང་ད་དུང་ཚོས་ཡོད་མེད་ལྟ་བར་དཀར་ཡོལ་གཙང་ཞིང་དཀར་པོ་ཞིག་གི་ནང་དུ་ཆུ་གྲང་མོ་གང་བླུགས་ནས་
བཙོས་པའི་སྦྲང་རྩི་དེ་ཐུར་མ་ཆུང་ཆུང་ཞིག་གིས་ཐོག་ཐིག་པ་གཅིག་ཙམ་ཆུ་གྲང་མོའི་ནང་བླུགས་རྗེས་རྡོག་རྡོག་
ཆགས་ན་སྦྲང་རྩི་ཚོས་པར་བརྩི་ཆོག གལ་སྲིད་སྦྲང་རྩི་ཚོས་མེད་ན་སྦྲང་རྩི་རྡོག་རྡོག་མི་ཆགས་པར་ལམ་སེང་ཆུ་
དང་འདྲེས་ཀྱི་ཡོད། སྦྲང་རྩི་ཐོག་མར་རྗེན་པ་ཡིན་པས་སྦྲང་ཡག་པོ་བཙོ་དགོས། གལ་སྲིད་མ་བཅོས་ན་ལ་ལར་
ཟས་དུག་ཕོག་ཀྱང་སྲིད། ཡང་མི་རེ་ཟུང་ལ་སྦྲང་རྩི་རྗེན་པ་བཟས་ནའང་དུག་མི་ཕོག སྦྲང་རྩི་བཙོས་རྗེས་མར་
ཁུའི་ནང་བླུགས་ནས་ཟ་བར་སྦྲང་འདན་མར་ཁུ་ཞེས་འབོད། ད་དུང་སྦྲང་རྩིའི་ནང་གྲོ་ཡོས་ཚ་པོ་བསྲེས་ནས་
མཁྲེགས་ཙམ་ཆགས་པ་དེ་ལ་སྦྲང་ཡོས་ཞེས་འབོད་པ་དེ་ཡང་ཟས་བཅུད་ཆེན་པོ་ཞིག་ལ་བརྩི་གི་ཡོད། ཁག་
གཅིག་གིས་ཆུ་ཁོལ་ནང་སྦངས་ནས་འཐུང་སྲོལ་ཡང་ཡོད། སྦྲང་རྩི་འགོས་པའི་སྣོད་ཆས་སོགས་ཆུ་གཙང་མས་
བཀྲུས་ན་དག་བདེ་པོ་ཡོད་ལ་སྣུམ་སོགས་ཀྱིས་དེ་དག་དཀའ། སྦྲང་བུས་ལོ་ཤས་མཚམས་སུ་ཚང་སྤོ་བའི་ཉིན་དེ་
ནི་སྐར་མ་ཡག་པོ་ཡོད་ཅེས་ཤོད་སྲོལ་ཡོད། རྒྱུས་མེད་མཁན་དོགས་པ་ཟ་ཡང་རྒྱུས་ལོན་ཚེ་གཞི་ནས་ཡིད་ཆེས་
བའི་གནས་སུ་གྱུར་རོ། ། །
ས་བཅད་ཉེར་བཞི་པ། ཕག་མགོ་ཤའི་བཟོ་སྟངས་ཀྱི་སྐོར།
ཕག་མགོ་ཤ་ནི་ཕག་ཤ་དུས་ཡུན་རིང་པོ་ཉར་ཚགས་བྱེད་སྟངས་དང་ཕག་ཤ་བྲོ་བ་ཡག་དུ་གཏོང་བའི་
ཐབས་ཤེས་ཁྱད་འཕགས་ཅན་ཞིག་ཡིན་ལ་དེའི་བཟོ་སྟངས་ནི་ཕག་པ་བསད་ཚར་རྗེས་ཕག་སྤུ་མེ་བསྲེགས་པ་དང་
ཡང་ན་ཆུ་འཁོལ་མའི་ནང་ཕག་སྤུ་བཀོག་ནས་གཙང་མ་བཟོས་དགོས་པ་མ་ཟད་ཕག་ཤ་མཆུ་ཏོ་ནས་རྔ་མ་བར་རྔོ་
གཤགས་ཏེ་འགྲམ་རུས་དང་ནང་ཁྲོལ་ཚང་མ་བཏོན་ཚར་རྗེས་ཕག་ཤ་ཁོག་པའི་ནང་ལ་ཚུ་འོས་མཚམས་བརྒྱབ་
རྗེས་རྡོ་གྲུབ་ནས་ས་ཆ་འཁོད་སྙོམས་ཤིག་གི་སྟེང་དུ་ཁ་རྡུབ་ནས་ཤུག་པ་ལོ་མའི་ནང་ལ་ཟླ་བ་གཅིག་ལྷག་ཙམ་སྲ་
པོ་མ་ཆགས་བར་དུ་བསྙལ་དགོས། སྲ་པོ་ཆགས་ཚར་རྗེས་ཕག་ཤ་འབྲུ་མཛོད་དང་ས་མཐོར་བཞག་ན་རུལ་རྒྱུ་
མེད་པ་མ་ཟད་བྲོ་བ་ཞིམ་ལ་འཚོ་བཅུད་ལྡན་པ། སྐམ་བརློན་ཚོད་རན་ལ་མདོག་ཡག་པ་གང་ཞིག་བཙོས་ནས་ཟ་
བ་དང་། མེ་ལ་བསྲེགས་ནས་ཟ་བ། ཐད་ཀར་རྗེན་པ་ཟ་ཆོག་པ་སོགས་དམིགས་བསལ་གྱི་དགེ་མཚན་ལྡན་པའི་
316



ཟས་མཆོག་ཅིག་ཡིན་ནོ། །
ས་བཅད་ཉེར་ལྔ་པ། བྲ་བོ་བག་ལེབ་བཟོ་སྟངས་ཀྱི་སྐོར།
ལོ་ཏོག་བྲ་བོ་ནི་ས་བོན་མདོག་ཁམ་ནག་དབྱིབས་ཟུར་གསུམ་ཅན་ཡིན་ལ་གཞུང་རྟ་དམར་ཞིང་ལོ་མ་ཟུར་
གསུམ་མེ་ཏོག་གློ་དམར་དྲི་ཞིམ་པ་ཞིག་ཡིན། དེ་ལ་ཡང་རིགས་གཉིས་ཡོད་དེ་མདོག་སེར་པོ་ཡིན་ལ་བྲོ་བ་ཁ་བ་
དེ་བྲ་ཁ་ཟེར། མདོག་དཀར་པོ་ཡིན་ལ་བྲོ་མངར་བ་དེ་རྒྱ་བྲ་ཟེར། དེའི་བག་ལེབ་བཟོ་སྟངས་ནི་ལྕགས་ཀྱི་སླ་ང་
དང་ཡང་ན་རྡོའི་སླ་ང་འོག་ཏུ་མེ་ཚོད་རན་པ་ཞིག་བཏང་རྗེས་སྣོད་ཆས་ཤིག་གི་ནང་ལ་བྲ་རྩམ་དང་ཆུ་གཉིས་
དཀྲུག་དཀྲུག་ཡག་པོ་བཏང་ཚར་རྗེས་རྡོའི་སླ་ངའི་སྟེང་ལ་བླུགས་དགོས་པ་མ་ཟད་སྐར་མ་གཅིག་ཙམ་སོང་རྗེས་ཨ་
ལོག་བརྒྱབ་ན་བག་ལེབ་བཟོ་ཚར་བ་ཡིན། བྲོ་བཅུད་ཞིམ་ལ་ལུས་སྟོབས་རྒྱས་པ། བཟོ་སྟངས་སྟབས་བདེ་ལ་
དུས་ཚོད་སྐར་མ་གསུམ་ཙམ་གྱི་ནང་ལ་ཟས་ཆོག་པའི་ཁྱད་ཆོས་ལྡན་ཡོད་ལ་ལྷག་དོན་དུ་བྲ་ཁ་ནི་གཅིན་པ་མངར་
སྐུའི་ནད་སོགས་ནད་རིགས་ཐམས་ཅད་འཇོམས་པའི་སྨན་མཆོག་ཅིག་ཡིན་པའོ། །
ས་བཅད་ཉེར་དྲུག་པ། སྟར་ཁའི་སྣུམ་བཟོ་སྟངས་ཀྱི་སྐོར།
སྟར་ཁའི་སྡོང་པོ་ནི་ཤིང་སྡོང་ཆེན་པོ་སྐྱེ་ཞིང་འབྲས་བུ་ཚི་གུ་ཆེ་བ་ཞིག་ཡིན་ལ་ཚི་གུ་དང་ཚི་གུའི་ནང་སྙིང་
ལའང་སྟར་ཁ་ཟེར་བ་དང་འདི་ལ་སྟར་ཁ་འམ་ཡང་ན་སྟར་ག་ཞེས་འབྲི་སྲོལ་ཡོད། སྟར་སྣུམ་བཟོ་སྟངས་ནི་ཐོག་
མར་སྟར་ག་མ་བཅག་གོང་དུ་སྟར་ག་གཙང་མ་བཀྲུ་དགོས། དེ་རྗེས་སྟར་ཁ་བཅག་ནས་ཞིབ་ཙམ་བརྡུངས་རྗེས་
སྟར་ལྤགས་དང་མཉམ་དུ་ཆུ་ཚན་ནང་སྐོལ་དགོས། དེ་ནས་སྟར་ཁ་ཆུ་ནང་བསྐོལ་ནས་གང་མཚམས་སོང་རྗེས་
སྣུམ་འཚག་ལ་ཆུ་དང་སྣུམ་གཉིས་དབྱེ་བ་ཕྱེ་ནས་སྟར་སྣུམ་དྭངས་མ་བཙག་ཐུབ། སྟར་སྣུམ་གྱི་མར་མེ་སྤར་བ་
དང་ཚལ་རྔོས་བ་སོགས་སྤྱོད་གོ་ཆེ་ལ་སྣུམ་རིགས་གཞན་དང་མི་འདྲ་བ་དྲི་མ་ཞིམ་ལ་བཅུད་ཆེ་བའི་ཟས་མཆོག་
ཅིག་ཡིན། །
གཞན་ཡང་རྫ་ཡུལ་ལ་ཟས་རིགས་མི་འདྲ་བ་ད་དུང་ཡོད་ཚོད་ངེས་གཏན་ཡོད་ཀྱང་གུས་པར་ཤེས་པའི་
གདེང་ཚོད་དེ་ཙམ་དབེན།
317



ལེའུ་བདུན་པ། ཆོས་ལུགས་དང་འབྲེལ་ཡོད་ཁག་གཅིག་གི་སྐོར།
ས་བཅད་དང་པོ། གསང་སྔགས་ཆོས་གླིང་གི་ལོ་རྒྱུས་མདོར་བསྡུས།
འགོ་བརྗོད། །
གཞོན་སྐྱེས་རྩོམ་པ་པོ་སྐུ་ཞབས་བསོད་ནམས་དབང་ཕྱུག་ལགས་ནས་སྔོན་གྱི་ལོ་རྒྱུས་ཡིག་ཚགས་དག་
རྙིང་པ་ཁག་གཅིག་འཚོལ་བསྡུ་དང་དཔྱད་ཞིབ་བྱས་པ་བརྒྱུད་ཉིང་ཁྲི་ས་ཁུལ་རྫ་ཡུལ་རྫོང་ཁོངས་ཐིག་འཕགས་
དགོན་ནམ་གསང་སྔགས་ཆོས་རྫོང་གི་ལོ་རྒྱུས་དང་འབྲེལ་བའི་འབྱུང་འཕེལ་སྐོར་བརྗོད་པ། 《གསང་སྔགས་
ཆོས་གླིང་གི་ལོ་རྒྱུས་དབྱར་ཐོག་མའི་འབྲུག་སྒྲ》ཞེས་ཕྱོགས་བསྒྲིགས་ཐོག་རྩོམ་སྒྲིག་གནང་བ་དེས་བོད་ཀྱི་ལོ་རྒྱུས་
ཡིག་ཆ་ཐོར་བ་འགའ་ཞིག་ཕྱོགས་བསྡེབས་ཐུབ་ནས་ལོ་རྒྱུས་ལ་གོ་བ་གསར་པ་ལེན་ཐུབ་པའི་དགེ་མཚན་ལྡན་པ་
མ་ཟད། དད་ལྡན་མང་ཚོགས་ལ་ཡང་གནས་མཆོག་འདིའི་རྩ་ཆེན་རང་བཞིན་དང་དང་ཁྱད་འཕགས་རང་
བཞིན་ངོ་སྤྲོད་གང་ལེགས་ཐུབ་པའི་དགེ་མཚན་ལྡན་ཡོད་སྟབས་རྩོམ་པ་པོ་ལ་ཐུགས་རྗེ་ཆེ་ཞུ་རྒྱུ་དང་འབྲེལ་རྗེས་
སུ་ཡི་རང་ཡང་ཞུ་བཞིན་ཡོད། །
སྐལ་བཟང་ཆོས་ལྡན་ནས།
2009ལོའི་ཟླ་11ཚེས་15ཉིན།
(རྒན་སྐལ་བཟང་ཆོས་ལྡན་ལགས་ནི་ལྷ་སར་2007ལོའི་དགེ་བཤེས་ལྷ་རམས་པའི་མཚན་གནས་ཨང་
དང་པོའི་དང་པོ་ཐོབ་མཁན་ཞིག་ཡིན)
གླེང་གཞི། །
རྫ་ཡུལ་ནི་བོད་ཀྱི་ཤར་ལྷོའི་ཁུལ་གྱི་རང་བྱུང་གི་དཔལ་ཕྱུག་པའི་ཡུལ་ཁྱད་པར་ཅན་ཞིག་ཡིན་ཏེ། དེའང་
བོད་ཡུལ་སྤྱི་དང་འདྲ་བར་ཡུལ་དེར་ཆོས་སྲིད་གཉིས་དང་ངོ་མཚར་ཆེ་བའི་རིག་གནས་ཀྱི་སྲོལ་རྒྱུན་ནི་སྔ་དུས་
ནས་དར་རྒྱས་བྱུང་ཡོད། གསང་སྔགས་ཆོས་གླིང་ནི་ཡུལ་དེར་འཁོད་པའི་ལོ་རྒྱུས་ཀྱི་གོ་བབ་ངེས་ཅན་ལྡན་པའི་
དགོན་སྡེ་གྲགས་ཅན་ཞིག་ཡིན་ཏེ་དགོན་དེ་བཞེངས་ནས་ད་བར་མི་ལོ་360ལྷག་ཙམ་སོང་། འོན་ཀྱང་དུས་ཀྱི་
318



དབང་གིས་དེང་གི་ཆར་ཡུལ་དེ་དང་དེར་འཁོད་པའི་དགོན་སྡེ་རི་ཁྲོད་ལ་སོགས་པའི་ལོ་རྒྱུས་ལ་རྒྱུས་མངའ་ཅན་
ཇེ་ཉུང་ཇེ་དཀོན་དུ་འདུག ཡིག་ཐོག་ཏུ་བཀོད་པའི་དགོན་བྱུང་རབས་ལ་སོགས་པ་ནི་དེ་བས་མཐོང་ཆོས་སུ་གྱུར་
བར་དཀའ། དེས་ནི་ད་ལན་འཁྲུངས་ཡུལ་རྫ་ཡུལ་ནས་ཡིན་པའི་སྐུ་ཞབས་བསོད་ནམས་དབང་ཕྱུག་ལགས་ཀྱིས་
རང་མི་རིགས་ཀྱི་ལོ་རྒྱུས་དང་རིག་གནས་ལ་ཞེན་པའི་ཁུར་སེམས་ཀྱིས་སྐུལ་ནས་ངལ་བ་ཁྱད་བསད་ཀྱིས་རྟོག་
བཟོ་དང་བྲལ་ཏེ་འབྲེལ་ཡོད་ལོ་རྒྱུས་དཔྱད་གཞིའི་ཡིག་ཆ་གང་རྙེད་ལ་བསྡུ་བ་གཟབ་ནན་ཐོག《 གསང་སྔགས་
ཆོས་འཁོར་གླིང་གི་ལོ་རྒྱུས་དབྱར་ཐོག་མའི་འབྲུག་སྒྲ》ཞེས་པའི་དེབ་འདི་རྩོམ་སྒྲིག་གནང་སྟེ་པར་འགྲེམས་
གནང་རྒྱུ་ཡིན་ན་དེས་སྤྱིར་བོད་ཀྱི་ཐུན་མོང་མ་ཡིན་པའི་རིག་གནས་མི་ཉམས་གོང་འཕེལ་དང་། ཉམས་པ་
གསོས་བཅུད་ཡོང་རྒྱུར་ཕན་པ་ཆེས་ཆེར་ཡོད་པ། ཡང་སྒོས་རྫ་ཡུལ་དང་། གསང་སྔགས་ཆོས་གླིང་དགོན་གྱི་ལོ་
རྒྱུས་སོགས་ལ་ཁ་སྐོང་དང༌། བོད་རིག་པའི་ཞིབ་འཇུག་ལ་དཔྱད་གཞིའི་རིན་ཐང་ལྡན་པ་བཅས་ཀྱི་དགེ་མཚན་
ལྡན་པ་མ་ཟད་དེ་ཁུལ་དུ་ཡུལ་སྐོར་སྤྲོ་འཆམ་དུ་ཕེབས་མཁན་ལའང་ཕན་ཐོགས་མཆིས་པས་རྗེས་སུ་དགའ་མགུ་
ཡི་རང་ཞུ་རྒྱུ་དང་བཅས།
དགེ་རྒན་ཆེན་མོ་པ་སངས་དབང་འདུས་ནས།
བོད་ས་གླང་ལོའི་ཟླ་7ཚེས20 སྤྱི་ལོ་2009ལོའི་ཟླ9ཚེས9ལ།
དགོན་པའི་ཁོར་ཡུག་འཆད་པ།
དགོན་པའི་རྒྱབ་ཕྱོགས་སུ་དབྱར་གསུམ་དཔལ་མོ་འཛུམ་པའི་དུས། གོས་ཆེན་ལྗང་གུ་ས་ལ་བཏིང་པ་
ལྟར་སྣང་བའི་མཐའ་ཡས་རྩྭ་ཐང་ཐོག་ཏུ་ཚོས་མདངས་དང་དྲི་བསུང་ངོམ་འཕར་བྱེད་པ་དང་འདྲ་བའི་མེ་ཏོག་སྣ་
ཚོགས་བཞད་པ་ནི་རང་བྱུང་ཁམས་ཀྱིས་རྩྭ་ཐང་བཞིན་མཛེས་མར་འཇུངས་པ་མེད་པར་སྤྲས་པའི་རིན་ཆེན་ཕྲ་
རྒྱན་དང་འདྲ་བའམ་ཡང་ན་རྩྭ་ཐང་མ་མས་དྲིན་གྱིས་བསྐྱངས་པའི་ཁྲ་ཚོམ་མེ་ཏོག་རྣམས་དགོན་དེར་བཞུགས་
པའི་རྟེན་གསུམ་ལ་མཆོད་པ་འབུལ་བ་ལྟར་མངོན། དེ་བཞིན་དུ་མུ་མཐའ་མངོན་དཀའ་བའི་རྩྭ་ཐང་སྟེང་དུ་ཅི་
དགར་འཚོ་བའི་ཕྱུགས་རིགས་དཀར་ནག་གིས་ཤ་ཤེད་ངོམས་ཤིང་རྩེད་རྒྱུག་གིས་རྔ་མ་གཡུག་གཡུག་དང་མགོ་རྭ་
གཟེངས་གཟེངས་བགྱིས་པའི་ཚུལ་དག་ནི་འགྲོ་བ་མིའི་སྤྱན་ལམ་དུ་སུག་བཞི་ཕྱུགས་ཀྱིས་ཀྱང་དད་པའི་སྤུ་ལོང་
གཡོ་བཞིན་པར་གསང་སྔགས་ཆོས་གླིང་ལ་སྒོ་གསུམ་གཅིག་ཏུ་བཀུར་བའི་གར་སྟབས་རོལ་བཞིན་མཆིས། །
སྐྱིད་སྣང་ཤིན་ཏུ་དོད་པའི་གྲུ་གསུམ་འདུས་པའི་དབུས་སུ་དཔྱད་ན་ངོ་མཚར་ཆེ་བའི་རི་བོ་ཞིག་སྣང་བ་དེ་
ནི་བདག་ཅག་གི་སྟོན་པ་ཤཱཀྱ་ཐུབ་པའི་དབུའི་གཙུག་ཏོག་ཡིན་པའི་ཚོར་སྣང་སྟེར། གནམ་ཨ་སྔོན་དགུང་གི་
དབྱིབས་དེ་ནི་འཁོར་ལོ་རྩིབས་བརྒྱད་རང་བཞིན་དུ་གྲུབ་པ་ལྟར་མངོན་ཞིང་། དགུང་དུ་འཕྱོ་ནས་དོག་མོ་ས་ལ་
བལྟས་པའི་ཚེ། པདྨ་མ་འདབ་བརྒྱད་བཞད་པའི་རྗེས་སུ་བསྙེགས་པར་ངེས། དེ་བས་ཀྱང་རི་མ་ལྡེབས་ཕྱོགས་
ནས་ལྷུང་ལྷུང་བབས་པའི་གཙང་ཆུ་གཉིས་ཀྱི་གྱ་གྱུའི་གཟུགས་བརྙན་ནི་དྲི་མེད་ལྷ་རྫས་དཀར་པོ་གསང་སྔགས་
319



ཆོས་གླིང་གི་ཕྱོགས་སུ་འཕར་བ་དང་འདྲ་ལ། ཡན་ལག་བརྒྱད་ལྡན་ལྟར་གྱི་དྭངས་བསིལ་ཆབ་ཀྱིས་རིས་མེད་
ལྷག་བསམ་ལ་བརྟེན་ནས་འགྲོ་བ་མིའི་ནད་གདུང་སེལ་བའི་སྟ་གོན་བྱེད་པ་དང་ཅི་ནས་ཀྱང་མཚུངས།།
གསང་སྔགས་ཆོས་དགོན་གྱི་ཆོ་ག་ཕྱག་ལེན་དང་འདོན་རྟ་དབྱངས་འགྱུར་ཁུག་སོགས་ནི་བོད་རབ་བྱུང་
བདུན་པའི་ཆུ་གླང་ལོར་རྗེ་བཙུན་ཤེས་རབ་སེང་གེས་བཞེངས་པའི་དཔལ་ལྡན་རྒྱུད་སྨད་གྲྭ་ཚང་དང་ཧ་ལམ་
གཅིག་མཚུངས་ཡིན་པས་མདོ་སྨད་ཁུལ་དུ་སྙན་གྲགས་ཀྱི་བ་དན་ཕྱོགས་བཅུར་གཡོ་བཞིན་མཆིས། གོང་དུ་སྨོས་
པའི་བདུད་རི་ནག་ཙོག་ཅེས་པ་ནི་ལྔ་པ་ཆེན་པོའི་གཟིམ་ལམ་དུ་འཁྲུངས་པའི་བདུད་དེའི་ལག་གཡས་ནི་མཐའ་
ཡི་རྒྱ་མཚོའི་ནང་ཟུག་ཡོད་པ་འཆར་ཡོད་པ་དང་ལག་གཡོན་པ་ནི་ད་ཆ་དེར་གསང་སྔགས་ཆོས་གླིང་དགོན་གནས་
སར་ཀླུ་བདུད་བཙན་གསུམ་གནས་ཡོད་པ་དེ་ནི་བོད་འབངས་སྤྱིར་གནོད་པ་ཞིག་ཡིན་པ་གསལ་པོ་འཁྲུངས་པས་
དགོན་འདི་ནི་བོད་འབངས་སྤྱིའི་བདེ་ཐབས་སུ་བཞེངས་བ་དེའང་རྒྱུ་མཚན་དེར་ཐུག ཕྱིས་སུ་རྗེ་དེ་མོ་དབང་
པོས་རྡོ་གཅལ་སར་བཞག གསེར་ཁྲི་གནམ་ལ་བསླངས་པ་ནས་བཟུང་དགོན་དང་འབངས་ཚང་མ་སྔར་ལས་
བདེ་ཞིང་སྐྱིད་པ་བྱུང་ཡོད་ཅེས་ཤོད་ཀྱི་ཡོད།
དགོན་པའི་གཡས་ངོས་ཀྱི་དམ་ཅན་གནས་རིའི་སྤྱི་བཤད་བཞུགས་སོ།
1. བྱེ་བྲག་ཁོར་ཡུག་ལ་བསྟོད་པ།
དམ་ཅན་གནས་ཞེས་དགེ་མཚན་ལྷ་ཡུལ་ནས། ཕྱི་ལྟས་ས་འཛིན་རྡོ་རྗེ་བྲག་རིར་འཁུ། ནང་ལྟས་ངོ་
མཚར་རང་བྱོན་རིན་ཆེན་གྲུབ། མ་བཅོས་ལྷུན་གྲུབ་གནས་མཆོག་ངོ་མཚར་ཆེ། ལྷ་ཤིང་ཤུག་པའི་ནགས་ཚལ་
གང་སར་འཁྲིགས། ན་བུན་བདུད་རྩིའི་ཟེགས་མ་འོད་ལྷང་ལྷང༌། ལྗོན་ཤིང་ཕྲེང་བས་བསྐོར་བའི་གནས་དེ་རུ།
ནགས་ཁྲོད་བྱ་དང་རི་དྭགས་རྩེད་འཇོར་རོལ། གངས་ཆུ་རྫ་ཆུ་གླང་ཆུ་ཆུ་ཀླུང་དག ལྷུང་ལྷུང་གང་སར་བབས་
འདི་བདུད་རྩིའི་རྒྱུན། སྣ་ཚོགས་མེ་ཏོག་གསོ་བའི་བཅུད་དུ་སིམ། དྲི་བསུང་རླུང་གིས་དེད་པས་ཕྱོགས་བཅུར་
ཁྱབ། ཆུ་ཀླུང་དྭངས་འབབ་ཆུ་མིག་སྐྱེད་ཚལ་བཀྲ། མཐོང་བས་ཡིད་བདེ་ཉམས་དགའི་དད་པ་སྐྱེ། སྣ་ཚོགས་
རྩི་ཤིང་འཁྲིགས་ཤིང་སྤངས་ལྗོངས་དང་། གཏིང་མཐའ་མི་སྤོབས་བྲག་ཕུག་ཕན་ཚུན་འགྲན། སྨྲ་བ་མི་ནུས་
ལྡེབས་རིས་གཟུགས་དབྱིབས་ལྟར། མིང་དུ་སྨོས་པའི་གདེང་ཚོད་ཤིན་ཏུ་དབེན། ཁམས་གསུམ་གནས་མཆོག་
ཕུན་སུམ་ཚོགས་པའི་གཞིར། དབེན་གནས་བྲག་ཕུག་དབུས་སུ་རང་བྱོན་འཁྲུངས། མཁའ་འགྲོའི་ཚོགས་
གཞོང་འགྲམ་གྱི་ལག་རྔ་དང་། ཤིན་ཏུ་ངོ་མཚར་ཆེ་བའི་མཆོད་རྟེན་སོགས། མཇལ་བ་ཙམ་གྱིས་དད་པའི་
དབང་མེད་འཁོར། སྣོད་ཀྱི་བཀོད་པ་ཀུན་དགའ་ར་བ་དང༌། བཅུད་ཀྱི་རྟེན་མཆོག་ངོ་མཚར་རྨད་བྱུང་ཅན།།
རླབས་ཆེན་མེས་པོའི་དུས་ནས་ལས་འཁྲུངས་པའི། དགེ་མཚན་འབུམ་གྱིས་ཕྱུག་པའི་གནས་ཀྱི་མཆོག ཐོས་
བསམ་སྒོམ་པའི་གསེར་གྱི་རི་བོ་ལ། ཚེ་རབས་དུ་མར་སྐྱེ་བའི་སྨོན་ལམ་འདེབས། ངོ་མཚར་བཀོད་ལེགས་རིན་
ཆེན་རང་བྱོན་འཁྲུངས། ཕྱོགས་བཞི་ཀུན་ཏུ་དཔལ་ཡོན་ཕུན་སུམ་ཚོགས། གང་བསམ་འདོད་རྒུ་འཁྱིལ་བའི་
320



གནས་མཆོག་འདིར། རིན་བྲལ་རྟེན་མཆོག་དུ་མས་ཡོངས་སུ་གཏམས། གསུང་སྐད་རྣ་བར་སྙན་པའི་བྱ་བྱིའུ་
ཚོགས། འཕུར་ལྡིང་གར་ལ་ཅི་དགར་རོལ་དང་ལྷན། སྔོ་སངས་ཡངས་པའི་གར་སྟེགས་འཁྲུག་པོར་གྱུར། སྤྲིན་
དཀར་ཚོམ་བུས་ལིང་ལིང་གར་སྟབས་བསྒྱུར། འགོག་མེད་དལ་དུ་འབབ་པའི་རྦབ་ཆུ་དང་། སྔོ་ལྗང་ཚང་ཚིང་
ནགས་ཚལ་སྟུག་པོའི་ཁྲོད། བག་ཡངས་དགའ་བདེར་རོལ་བའི་སྐྱེ་འགྲོ་འདུ། འཚེ་མེད་བདེ་འགྲོ་འཚོ་བའི་
བསྐལ་པ་བཟང་། སྔོ་ལྗང་རྐང་འཐུང་གཡུ་ཡི་དགའ་ཚལ་ལ། སྤུ་སྡུག་རྣམ་བཀྲའི་བྱ་རིགས་གསུང་སྙན་སྒྲོག
བརྗིད་ཅིང་ཡིད་དབང་འཕྲོག་པའི་གནས་མཆོག་འདིར། མཇལ་བ་ཙམ་གྱིས་དད་པའི་སྤུ་ལོང་རྒྱས། གཡས་སུ་
གླང་ཆེན་ནོར་བུས་བརྒྱན་འདྲའི་རི། གཡོན་དུ་བྲག་རི་ཤེལ་གྱི་བ་གམ་བརྩེགས། རྒྱབ་ཏུ་དྲང་སྲོང་མཉམ་པར་
བཞག་འདྲ་བ། མདུན་དུ་འབྲུ་དྲུག་མཎྜལ་སྤུངས་པའི་ཚུལ། སྣ་ཚོགས་རིན་པོ་ཆེ་ལས་མ་གྲུབ་ཅིང་། བཟོ་བོ་
མཁས་པའི་ཕྱག་གི་རྩལ་མིན་པ། རང་བྱོན་འཁྲུངས་པའི་སྐུ་རྟེན་དེ་དག་ལ། བསྔགས་པའི་མེ་ཏོག་མཁའ་ནས་
ཐོར་འདིར་རྨད། མཇལ་བ་ཙམ་གྱིས་དད་སེམས་གཏིང་ནས་འཁྲུངས། དྲན་པ་ཙམ་གྱིས་དད་པའི་སྤུ་ལོང་གཡོ།
གནས་མཆོག་བྱ་ཁྱུང་རི་ཡི་སྒྲུབ་ཕུག་ལ། ཕྱོགས་བཞི་སྐྱེ་འགྲོ་རྣམས་ཀྱི་དད་སྨོན་གནས། ཁམས་གསུམ་གནས་
ཀྱི་ལེགས་ཚོགས་མ་ལུས་ཀུན། བསམ་བཞིན་ཡོངས་སུ་བསྡུས་འདྲའི་གནས་མཆོག་འདིར། སུམ་རྩེན་གྲོང་ངམ་
ཡང་ན་འོག་མིན་གནས། འདི་རུ་འཕོས་སམ་ཀུན་ནས་འཕྱང་མོ་ཉུག བྲག་ལྡེབས་སྐུ་བརྙན་ངོ་མཚར་རྨད་བྱུང་
བ། ལྷ་བཟོ་མཁས་པས་བཟོ་རྩལ་འགྲན་འདྲ་བ། སྦྲང་ཆར་ཟིལ་བུར་ཉི་འོད་ཕོག་གྱུར་ན། ལྷུན་གྱིས་གྲུབ་པའི་
འཇའ་ཚོན་སྣ་ལྔ་བཞིན། གཏིང་མཐའ་མི་དཔོག་བྲག་ཕུག་རང་བྱོན་དབུས། ལྷན་སྐྱེས་དྲི་བསུང་ཕྱོགས་བཞི་
ཀུན་ཏུ་འཐུལ། གདོད་མའི་ནགས་ཚལ་ཡལ་འདབ་སྣ་ཚོགས་ལས། དྲི་ཞིམ་མེ་ཏོག་གནས་མཆོག་གང་སར་
བཞད། ཚང་ཚིང་ཡལ་འདབ་ཕན་ཚུན་འཁྱུད་བྱས་ཏེ། བསིལ་རླུང་ལྡང་ཚེ་ ཟློས་གར་འཁྲབ་དང་མཚུངས།
བྱིན་ཅན་གནས་བཟང་འདི་རུ་སླེབས་པའི་ཚེ། ཡིད་གཉིས་ཐེ་ཚོམ་མེད་པར་གསོལ་བཏབ་སྟེ། གནས་འདིར་སྐྱེ་
བའི་སྨོན་ལམ་ཡང་ཡང་འདེབས། ཞེས་པའོ། །
2. ཤི་འཇིགས་ལུང་སྟོན་བྲག་ཕུག་གི་ནང་དོན་ཕྲན་བུ་འཆད་པ། །
གསང་སྔགས་ཆོས་གླིང་གི་རྒྱབ་རིའི་ལྡེབས་ནས་སྤྱི་གཅིག་ལྷག་ཙམ་ཕྱིན་ན་ལམ་རྒྱུད་དུ་ཡོད་པའི་ཝ་སེར་
རྡོ་བོང་བརྒྱུད་ཐག་མི་རིང་བའི་སར་ཝ་མགུ་ཐང་ཞེས་པའི་ནགས་ཚལ་དེ་ཙམ་སྟུག་པོ་མེད་ཅིང་འབར་འབུར་མེད་
པའི་ཐང་ཆུང་ཞིག་ཏུ་སླེབས། དམ་ཅན་གྱི་རང་བྱོན་ཞེས་གྲག་པའི་དབྱིབས་ལེགས་ས་འཛིན་གྱི་ལྷུན་པོར་ཤིང་
རིགས་སྣ་ཚོགས་ཀྱི་ནགས་ཚལ་དྲ་བས་ཕྱོགས་ཀུན་ཁོར་ཡུག་ཏུ་བྲེས་པ། ནེའུ་གསིང་གཡུ་ཡི་མཎྜལ་ཕྱིས་པ་ལྟ་
བུའི་ངོས་ལ་མདོག་མཛེས་དྲི་ཞིམ་མེ་ཏོག་གི་ཚོམ་བུས་བརྒྱན་པ། ལྗོན་ཤིང་དང་མེ་ཏོག་དེ་དག་གི་རྩེ་མོར་བུང་བ་
དང༌། འདབ་ཆགས་སྤུ་སྡུག་སྣ་ཚོགས་ཀྱི་ལང་ཚོས་མཛེས་པ་རྣམས་གྲེ་འགྱུར་སྙན་པའི་གླུ་དབྱངས་ལེན་པ་དང་
དྭངས་བསིལ་རྙོག་པ་མེད་པའི་ཆུ་ཀླུང་གི་ཆབ་སྒྲ་ལྷུང་ལྷུང་དལ་གྱིས་འབབ་པ་སོགས་ངོ་མཚར་ཆེ་ཞིང་དང་བ་
འདྲེན་པ་ཞིག་ཡོད། །
321



དེ་ནས་སྐར་མ་བཅུ་གྲངས་སོང་ན་སོག་ཞིང་ཐང་ཞེས་པའི་ལྷས་ར་ཞིག་ཏུ་འབྱོར། དེ་གར་སྐྱིད་སྣང་ཤིན་
ཏུ་ཆེ་ཞིང་རུ་བར་འགྲོ་མཁན་གྱི་ལྷས་ར་དེ་བརྒྱུད་ནས་འབྲོག་པར་འགྲོ་མཁན་གྱི་ངལ་གསོ་ཡུལ་ཞིག་ཡིན། དེ་
ནས་ལམ་སེང་ས་ཆ་གཞན་དུ་མ་ཕྱིན་པར་གྱེན་དུ་ཆུ་ཚོད་ཕྱེད་ཀ་ཙམ་འཛེགས་ན་ཤི་འཇིགས་ལུང་སྟོན་གྱི་བྲག་
ཕུག་སྒོའི་འགྲམ་དུ་འབྱོར། ( ཤི་འཇིགས་ལུང་སྟོན་ཞེས་འབོད་དོན་ནི་དམ་ཅན་གྱི་སྒྲུབ་ཕུག་དེའི་ནང་རང་བྱོན་
འཁྲུངས་པ་མངོན་སུམ་དུ་མཇལ་རྒྱུ་ཡོད་པ་དང་སྐྱེ་བོ་ཕལ་པས་སྣང་ངོར་དངོས་སུ་མཇལ་མི་ཐུབ་པའི་རྩ་ཆེའི་སྐུ་
བརྙན་གྲངས་ལས་འདས་པ་ཡོད་པས་དེ་དག་གི་འཁྲིས་སུ་སླེབས་ཐུབ་ན་ཤི་ཡང་ན་འཇིགས་པ་མེད་པ་ཐར་པའི་
ལམ་དུ་ལུང་སྟོན་པས་ན་ཤི་འཇིགས་ལུང་སྟོན་ཞེས་བྱའོ)དེའི་འཁྲིས་སུ་དེ་ཙམ་འགྲོ་བདེ་པོ་མེད་ཅིང་ས་ཆ་ཡང་
གུ་དོག་པའི་གནས་སྒོའི་འགྲམ་དུ་འབྱོར། དེའི་འཁྲིས་སུ་ཤིང་སྡོང་ལག་ཁྲ་སོགས་ནགས་ཚལ་གྱིས་ཡན་ལག་དུད་
ཅིང་མགོ་བོ་ཡང་མཐོན་པོ་བཀྱག་མི་ཐུབ་པ་ཞིག་ཡོད། དེ་གར་ཞིབ་མོས་བློ་ཡིས་དཔྱད་ན་གནས་སྒོ་བྲག་ཕུག་
དེའི་སྒོ་སྲུང་མཚོན་བྱེད་དུ་འཇིགས་སུ་རུང་བའི་སེམས་ཅན་སྟག་གི་རང་བྱོན་ཞིག་མཇལ་རྒྱུ་ཡོད། དེ་མཇལ་
སྐབས་དོ་སྣང་བྱེད་མཁན་གྱིས་སེམས་སུ་དམ་ཅན་གྱི་བྲག་ཕུག་དེའི་ནང་དུ་རྩ་ཆེའི་རང་བྱོན་འཁྲུངས་པའི་སྐུ་
བརྙན་ཡོད་པ་རང་ཤུགས་སུ་ཤེས་ཐུབ། ལག་གཉིས་ཐལ་མོ་སྦྱར་ཞིང་ག་ལེར་གོམ་ཤས་ཕྱིན་ན་བར་དོག་འཕྲང་
ལམ་གྱི་རང་བྱོན་ཡ་མཚན་ཅན་ཞིག་མཇལ་རྒྱུ་ཡོད། དེ་ནས་གོམ་པ་ཁ་ཤས་ཀྱི་མཚམས་སུ་མཇལ་བ་ཙམ་གྱིས་
དད་ལྡན་དད་པ་སྐྱེ་བ་དང་དད་མེད་ཡ་མཚན་སྐྱེ་བའི་མ་མཁའ་འགྲོའི་ཚོགས་རྔ་རང་བྱོན་ཞིག་བརྐྱངས་ནས་
ཡོད། མཁའ་འགྲོ་ཞེས་པར་གོ་བ་བླང་ཚུལ་མི་འདྲ་བ་མང་པོ་ཡོད་ཀྱང་འདིར་དཔེ་ཁ་ཤས་བགྲངས་བ་འདི་ལྟ་སྟེ།
(1) ཐུན་མིན་དངོས་གྲུབ་བརྙེས་པའི་རྣལ་འབྱོར་མ། སྔགས་གྲུབ་པ་ནམ་མཁའ་ལ་འགྲོ་བ་ལ་སོགས་
པ་རྫུ་འཕྲུལ་ཐོབ་པའི་མིང་སྟེ་མཁའ་འགྲོ་མ་ཞེས་བྱའོ། །(2) དག་པའི་ཞིང་ཁམས་སོགས་སུ་སྐྱེས་པའི་ལྷ་མོ།
(3) སངས་རྒྱས་ཆོས་ལུགས་ཀྱི་གསང་སྔགས་ཀྱི་གཞུང་ནས་བཤད་ཚུལ་ལ་སངས་རྒྱས་ཟིན་པའི་མཁའ་འགྲོ་མ་
ནི་ལྷན་སྐྱེས་ཀྱི་མཁའ་འགྲོ་མ་དང་། གསང་སྔགས་ཀྱི་ལམ་ལ་ཞུགས་ནས་རྟོགས་པའི་གནས་ཚད་མཐོན་པོར་
སླེབས་པའི་མཁའ་འགྲོ་མ་ནི་སྔགས་སྐྱེས་ཀྱི་མཁའ་འགྲོ་མ་དང་། སྤྱིར་བཏང་གི་བུད་མེད་ཕལ་པའི་རིགས་ཀྱི་
ནང་ནས་མཚན་རྟགས་དང་ལྡན་པའི་མཁའ་འགྲོ་མ་ནི་ཞིང་སྐྱེས་ཀྱི་མཁའ་འགྲོ་མ་ཡིན་ཞེས་ཤོད་སྲོལ་ཡོད།
མཁའ་འགྲོ་ཚོགས་རྔའི་ཟུར་དུ་མཁའ་འགྲོ་སྡེ་ལྔའི་ཚེ་ཆུ་ཞིག་བྲག་གསེང་དུ་ཆུ་ཐིགས་ཤིག་རྒྱག་ཡོང་བ་དེ་ནི་མ་
མཁའ་འགྲོ་སྡེ་ལྔའི་ཚེ་ཆུ་ཡིན་ཞེས་འབོད་ཀྱི་ཡོད། ཚེ་ཆུ་དེ་ནི་དབྱར་ཁ་ཆེ་རུ་འགྲོ་སྲོལ་མེད་ལ་དགུན་ཁ་ཆུང་
དུའང་འགྲོ་སྲོལ་མེད་པའི་ཤིན་ཏུ་ངོ་མཚར་བའི་ཚེ་ཆུ་ཞིག་ཡིན། ཚེ་ཆུ་དེ་བཏུང་ན་བཏུང་མཁན་གྱི་ཚེ་ཡི་བར་
ཆད་ཞི་བ་དང་གཟུགས་མདངས་རྒྱས་པའི་ཚེ་ཆུ་ཞིག་ཡིན། མཁའ་འགྲོ་སྡེ་ལྔ་ནི་ཤར་རྡོ་རྗེ་མཁའ་འགྲོ་དང་། ལྷོ་
རིན་ཆེན་མཁའ་འགྲོ། ནུབ་པདྨ་མཁའ་འགྲོ། བྱང་ལས་ཀྱི་མཁའ་འགྲོ། དབུས་སངས་རྒྱས་མཁའ་འགྲོ་བཅས་
སོ། །ཡང་དེ་ནས་རིམ་བཞིན་མར་བབས་ནས་རྡོ་ཕ་བོང་དེ་ཙམ་ཆེན་པོ་མེད་པ་ཞིག་གི་འགྲམ་དུ་མར་མེའི་
མཆོད་ཀོང་གི་རང་བྱོན་ཞིག་ཡོད། དེ་ནི་མཆོད་ཀོང་དེ་ཙམ་ཆེན་པོ་མེད་པ་ཞིག་རྡོ་ཕ་བོང་ཆུང་ངུའི་ངོས་སུ་ཚ་ལ་
322



བརྒྱབ་པ་ཞིག་མཇལ་རྒྱུ་ཡོད། དེའི་གཞོགས་གཡས་ཀྱི་སྟེང་དུ་དབེན་པའི་བྲག་ཕུག་དེའི་སྒོ་སྲུང་ནང་མའི་མཚོན་
རྟགས་སུ་བརྩི་བའི་ཤིན་དུ་ངོ་མཚར་བའི་སེང་གེ་རང་བྱོན་ཞིག་གསལ་ལྷང་ངེར་མཇལ་རྒྱུ་ཡོད། སེང་གེ་རང་བྱོན་
དེའི་འཁྲིས་སུ་བྱིན་རླབས་ཤིན་ཏུ་ཆེ་ཞིང་མཇལ་བ་ཙམ་གྱིས་རང་དབང་མེད་པ་དད་པ་སྐྱེ་བའི་རང་བྱོན་བཀའ་
གདམ་མཆོད་རྟེན་ཆེ་ཆུང་གྲུ་གང་ལྷག་ཙམ་ཞིག་སྟེང་གི་ ཐོག་བརྩེགས་གཅིག་ཙམ་གྱི་སར་མཇལ་རྒྱུ་ཡོད།
མཆོད་རྟེན་དེའི་འཁྲིས་སུ་འགྲོ་འདོད་ན་སྐས་འཛེགས་ཆེན་པོ་ཞིག་བསླངས་ན་མ་གཏོགས་འཁྲིས་སུ་འགྲོ་ས་མེད།
བཀའ་གདམས་མཆོད་རྟེན་གྱི་ནང་དོན་ནི་མཁས་དབང་དུང་དཀར་རིན་པོ་ཆེའི་གསུངས་ལས“ དེ་སྔོན་བོད་དུ་
བཀའ་གདམས་ཀྱི་བསྟན་པ་དར་རྒྱས་ཆེ་སྐབས་བལ་ཡུལ་ནས་ལྷ་བཟོ་མང་པོ་བོད་དུ་བོས་ནས་བཞེངས་པའི་
མཆོད་རྟེན་ལ་ཟེར་ཞིང་། དེ་ཡི་ཁྱད་ཆོས་སྐོར་རིག་འཛིན་འཇིགས་མེད་གླིང་པས་མཛད་པའི《གཏམ་ཚོགས》
ལྕགས་དཔར་མའི་ཤོག་གྲངས125པར“ བོད་རྙིང་པདྨ་རྐྱང་སྦྱ་གཉིས་པ་མང་། མས་མཐར་མུ་ཏིག་སྤྲས་དང་
བུམ་སྟོད་རྒྱུས། བྲེ་དཔངས་དམའ་ལ་མ་མཐར་ཟེ་སྲོག་ཅན། ཆོས་འཁོར་སྲིད་ཐུང་སྦོམ་ལ་ཆར་ཁེབས་སྦུབ།
རྩེ་མོ་པད་འབུས་ཏོག་གམ་ཉི་ཟླ་སྤྲས། དབུས་ན་ལྕགས་མངོན་ལྕགས་ལྟེ( རྩེ)མ་རུ་གྲགས” ཞེས་གསུངས་པ་
ལྟར། དེ་སྔོན་རྭ་སྒྲེང་དང་སྙེ་ཐང་སྒྲོལ་མ་ལྷ་ཁང་གཉིས་སུ་གདུང་རྟེན་དེའི་རིགས་ཆེ་ཆུང་སྣ་ཚོ་གས་མཇལ་རྒྱུ་
ཡོད་ཅིང་། དེང་སྐབས་སྙེ་ཐང་སྒྲོལ་མ་ལྷ་ཁང་ནང་དུ་ཡང་བཀའ་གདམས་གདུང་རྟེན་ཆེ་གྲས་འགའ་ཞིག་མཇལ་
རྒྱུ་ཡོད” ཅེས་འཁོད་ཡོད། དེ་ནས་གཞོགས་གཡོན་དུ་ཞིབ་པར་བལྟས་ཚེ་མཆོད་རྟེན་བརྒྱ་རྩ་བརྒྱད་ཀྱི་རང་
གཟུགས་གསལ་པོར་མངོན་ཐུབ་པ་ཞིག་མཇལ་ཐུབ། དེ་ནས་གོམ་པ་ཤས་ཕྱིན་ཏེ་བྲག་ཕུག་དེ་འཛུལ་བ་ནས་
བཟུང་ཐུར་དུ་འགྲོ་དགོས་པ་ཤ་སྟག་ཡིན་ཡང་མ་མཁའ་འགྲོའི་ཚོགས་གཞོང་རང་བྱོན་སར་འབྱོར་སྐབས་ཐུན་
མོང་མ་ཡིན་པའི་མཚོ་གཞོང་དེ་ལ་འདྲེན་བྱེད་དབང་པོ་རང་དབང་མེད་པར་ལྟ་དགོས་པའི་ཚོར་སྣང་ཞིག་སྟེར་
སྲིད། གང་ལགས་ཤེ་ན། མ་མཁའ་འགྲོའི་ཚོགས་གཞོང་ཡོད་སར་ས་རྡོག་རྡོག་ཅིག་འབུར་དུ་དོན་ནས་ས་རྡོག་
དེའི་སྟེང་དུ་ཚོགས་རྫི་སའི་གཞོང་པ་ལྟ་བུ་ཞིག་གི་ནང་དྭངས་བསིལ་ཉག་ཉོག་དང་བྲལ་བའི་ཆུ་རྫིང་ཆུང་ངུ་ཞིག་
མཇལ་རྒྱུ་ཡོད་པས་མཇལ་མཁན་མི་འདྲ་བར་བརྟེན་ནས་ཚོར་བའང་མི་འདྲ་བ་ཞིག་སྟེར་སྲིད། དེ་ནས་རིམ་
བཞིན་ཕྱིན་ན་དབེན་གནས་བྲག་ཕུག་དེའི་ནང་བྲག་ཁུང་ཆུང་ཆུང་ཞིག་ཡོད་པས་དེ་ནས་ཆོས་དུང་ལེན་པའི་ཤུལ་
ཡང་མཐོང་རྒྱུ་ཡོད། དེའི་འགྲམ་ནས་བྲག་ཕུག་མཐིལ་གྱི་ཆུ་རྫིང་ཆུང་ངུ་དེའི་ནང་མི་རིག་དཀར་ཅན་གྱིས་སྦལ་
པ་དཀར་པོ་ཞིག་མཇལ་རྒྱུ་ཡོད་ཅེས་ཤོད་རྒྱུན་ཡོད། ཆུ་རྫིང་དེའི་གཡས་གཡོན་དུ་གྲང་བསིལ་བསིལ་བྱེད་ཅིང་
ཐག་རིང་ནས་བཞུ་མར་སོགས་ཀྱི་འོད་རྒྱག་པ་ལ་བརྟེན་ནས་དམིགས་བསལ་ཁྱད་ཆོས་ལྡན་པའི་ལག་ཤེས་བཟོ་
རྩལ་ཤིན་ཏུ་ལེགས་ཤིང་པར་ལས་ཐོན་པའི་རི་མོ་སྣ་ཚོགས་མིག་དབང་དུ་འཆར་གྱི་ཡོད། དབེན་གནས་བྲག་
ཕུག་དེའི་ཐུར་དུ་འགྲོ་ས་གྲུབ་པ་དང་དེ་ནས་བྲག་ཕུག་དེའི་ནང་དུ་ཤར་རེ་འགྲོ་ཐུབ་མཁན་ཡོད་ན་དེར་འགྲོ་སའི་
ཨི་ཁུང་ཞིག་ཡོད། ཤོད་སྲོལ་དུ་སྔ་མོ་དེ་ནས་ཞི་མི་གཅིག་བཏང་བས་གནས་རི་དེའི་སྟེང་དུ་དོན་ཡོད་པར་གྲགས།
མི་དེ་ཙམ་ཐང་པོ་མེད་ནའང་ཁང་པའི་ཐོག་བརྩེགས་གཅིག་གི་སར་འགྲོ་ཐུབ་ཚོད་འདུག འགྲོ་སའི་དང་པོ་
323



མཚམས་སུ་ཞིབ་ཅིང་ཕྲ་བ་མ་བལྟས་ན་ཕལ་ཆེར་རི་མཐོན་པོའི་སྟེང་ལོ་མང་བསགས་པའི་གངས་རིས་སྤུངས་པ་
ལྟར་སྣང་། དེར་འཛེགས་འགྲོ་སྐབས་རྐང་པ་འདྲེད་རྡབ་མི་ཤོར་ཞིང་བྲག་སྐས་དེར་རྐང་པ་ཟུག་པ་ལྟ་བུའི་ཐོག་
ནས་འགྲོ་ཐུབ་ཀྱི་འདུག ཡང་ལྟ་ཕྱོགས་གཞན་ཞིག་ནས་ཐར་འདོད་རྣམས་ཀྱི་སྐས་རིམ་ངོ་མཚར་ཅན་ཞིག་གྲུབ་
པ་ག་ཚོད་བལྟས་ནས་དེ་ཚོད་ཀྱིས་བྲག་ཕུག་དེའི་ནང་རྡོ་སྐས་སམ་ཐར་སྐས་ལྟ་བུ་ཞིག་ཏུ་མཆིས། དེ་ནས་རིམ་
བཞིན་འཛེགས་ན་གནའ་སྔ་མོ་སྔ་མོ་ནས་བཞག་པའི་ཤིང་ལས་གྲུབ་པའི་སྐས་ཤིག་ཡོད། སྐས་དེའི་འགོར་མི་
གཉིས་གསུམ་ཙམ་བསྡད་ན་ཤོང་བའི་བྲག་ཁྲི་ཞིག་དང་ཆུ་རྫིང་ཆུང་ངུ་ཞིག་མཇལ་རྒྱུ་ཡོད། དེ་ནས་ཡར་འཛེགས་
ཏེ་གཡོན་ཕྱོགས་སུ་སྨི་10ཙམ་གྱི་སར་ཐད་ཀར་བྲག་ཁུང་ཞིག་ནས་གཙུག་གཏོར་ལྟར་གྱི་གཟུགས་ཤིག་མཇལ་རྒྱུ་
ཡོད་པས་དད་ལྡན་པས་རྐང་བགྲོད་ལྗོངས་རྒྱུ་བས་ས་ཆ་དེ་གར་སླེབས་ཐུབ་ན་ཡི་གེའི་ཐོག་འཁོད་པ་ལས་ཡ་
མཚན་ཆེ་བ་དང་ཚོར་སྣང་ཆེན་པོ་ཡོང་ངེས་ཡིན། རེ་ཞིག་བྲག་ཕུག་དེའི་ནང་གི་བཀོད་མཚམས་བཞག་ནས་ཕྱི་
རོལ་དུ་དོན་ན་བྲག་རིའི་ཟུར་དུ་གཏེར་སྒོ་ལྕགས་སྒོ་གཅིག་དང་ཟངས་སྒོ་གཅིག་ཡོད་པ་མངོན་སུམ་མཐོང་ཆོས་
སུ་གྲུབ། ད་དུང་དམ་ཅན་གྱི་བརྡར་རྡོ་ཞེས་པའི་བྲག་རི་ཆེན་པོའི་རྐེད་དུ་གཤོག་རྩལ་ལྡན་པའི་བྱ་རིགས་མ་
གཏོགས་འགྲོ་ས་མེད་སར་གྲིའམ་སྟ་གྲི་བརྡར་བའི་ཤུལ་འོད་ཆེམ་ཆེམ་དུ་འཕྲོ་བཞིན་ཡོད་པ་མཐོང་རྒྱུ་ཡོད།
དབེན་པའི་བྲག་ཕུག་ཡོད་སར་རྒྱ་མཚོ་ངོས་ནས་མཐོ་ཚད་སྤྱི་ཁྲེ་3500ཙམ་རེད་འདུག དབེན་པའི་བྲག་ཕུག་
དེའི་ནང་དུ་མ་བཅོས་ལྷུན་གྱིས་གྲུབ་པའི་རང་བྱོན་མི་རེར་མཐོང་སྣང་མི་འདྲ་བ་མང་བས་འདིར་བཀོད་ན་དེ་
ཙམ་གྱི་འབྲི་ཐུབ་པའི་སྤོབས་ཆེན་པོ་མེད་པས་རེ་ཞིག་མཇུག་བསྡུ་བྱ་རྒྱུ་ཡིན། (ཕྱིས་སུ་གནས་རི་དེར་མཇལ་
མཁན་རིག་པ་སྨྲ་བ་རྣམས་ཀྱིས་ཐུགས་ཞིབ་ཟབ་མོ་གནང་ནས་གནས་རིའི་བཤད་པ་རྒྱས་ཤིང་དོན་ལ་བབ་པོ་
ཞིག་འབྲི་ཐུབ་པའི་ཡིད་ཆེས་ཡོད། བདག་བླུན་རྒན་བོང་བུ་ལྟ་བུ་ཞིག་གིས་གནས་རི་དེའི་བཤད་པ་ཕྲན་བུ་ཞིག་
འབྲི་ཁུལ་བྱས་པ་དེ་ཡང་ཕྱིས་སུ་ཚད་ལྡན་གྱི་རིག་པ་སྨྲ་བ་རྣམས་ལ་དྲན་སྐུལ་ཞིག་བྱེད་ཁུལ་བྱས་པ་ཙམ་མོ)
1:| གསང་སྔགས་ཆོས་གླིང་འདི་ལྟ་སྒོམ་སྤྱོད་གསུམ་ཤིན་ཏུ་གཙང་ཞིང་གནས་ཁྱད་པར་ཅན་ཡིན་པ༧གོང་ས་
ལྔ་པ་ཆེན་པོ་ནས་ལུང་བསྟན་འཁོད་པའི་རྩ་ཆེའི་ཡིག་རྙིང་ཞིག་བོད་རང་སྐྱོང་ཡིག་ཚགས་ལས་ཁུངས་ཀྱིས་ཉར་
ཚགས་བྱས་པའི་ནང་དོན་ཇི་བཞིན་དུ་བཤུས་པ་འདི་ལྟ་སྟེ།
ཉི་འོག་ཏུ་འཁོད་པའི་སྐྱེ་དགུ་སྤྱི་དང་བྱེ་བྲག་མདོ་སྨད་དོན་གཅོད་གསང་རྫོང་རྫོང་སྡོད་ཨེལ་ཆི་མི་སྣའི་
འགྲིམ་འགྲུལ་གཞིས་སྡོད་བླ་སྤྱི་མོན་ལྷུང་རྒྱུད་རོང་སྟོད་སྨད་ཨ་སྤྲ་ཟུར་ཁུག་སོགས་ཀྱི་སེར་སྐྱ་ལྡིང་བཅུ་དྲག་ཞན་
མཐའ་དག་ལ་སྤྲིངས་པ་ཐེག་པར་དགོན་འདི་བཞིན་ཐམས་ཅད་མཁྱེན་པ་དགེ་འདུན་རྒྱ་མཚོའི་དུས་ཚུགས་པ་
ནས་བཟུང་དགེ་དགོན་ལྟ་སྤྱོད་རྣམ་དག་ཡིན་པ་མ་ཟད་༧གོང་ས་ལྔ་པ་ཆེན་པོ་ནས་བོད་འབངས་སྤྱིའི་བདེ་
ཐབས་སུ་ལུང་བསྟན་པའི་གནས་ཁྱད་པར་ཅན་ཡིན་འདུག་ཅེས་དང་། ཡང་དེ་ཉིད་ལས། དགེ་བསྟན་འཕེལ་
རྒྱས་ཡོང་བ་དང་དཀོར་ས་ཡང་སྔར་ལམ་གང་ཡོད་ལ་ས་རྙིང་བཀའ་བོན་བཅས་ནས་འགྲོ་བསྐྱོད་མི་ཆོག་པ་སོགས་
སྡེ་སྲིད་སངས་རྒྱས་རྒྱ་མཚོ་སོགས་ས་སྐྱོང་རིམ་པའི་གཏན་ཚིག་གཙང་བཙན་འདུག་ཅེས་དང༌། ཡང་དེ་ཉིད་
324



ལས། དམིགས་བསལ་གྱི་རྒྱབ་བསྣོལ་སྦྱིན་པ་ཡིན་པས་ཁྱེད་གོང་འཁོད་དྲག་ཞན་ཚང་མས་བླང་དོར་འཛོལ་མེད་
ཚུལ་བཞིན་སྤྱད་པར་གྱིས། ཞེས་འཁོད་ཡོད་པས་དགོན་པ་འདི་བཞེངས་དགོས་པའི་དགོས་པ་རྒྱུ་མཚན་ཡང་རྫ་
ཡུལ་ལུང་པ་གཅིག་པུ་ཙམ་མིན་པར་བོད་འབངས་སྤྱིའི་བདེ་ཐབས་སུ་ལུང་བསྟན་པའི་གནད་ཁྱད་པར་ཅན་ཡིན་
ཞེས་འཁོད་པ་ནི་དགོས་པ་ཁྱད་པར་ཅན་དང་ལྡན་པའི་དགོན་པ་འདི་ནི་ཤིན་ཏུ་རྩ་ཆེ་ཡིན་པ་རང་ཤུགས་སུ་ཤེས་
ཐུབ་ལ་ཞིབ་འཇུག་གི་རིན་ཐང་ཡང་ཆེན་པོ་ལྡན་ཡོད། །
( གོང་ གསལ་ རྩ་ ཚེའི་ ཡི་ གེ་ འདི་ མ་ མཁར་ བསོད་ ནམས་ དབང་ ཕྱུག་ གིས་ སྤྱི་ ལོ་2012ལོའི་
ཟླ9ཚེས་24ཉིན་བོད་རང་སྐྱོང་ལྗོངས་ཡིག་ཚགས་ལས་ཁུངས་ནས་བཙལ་རྙེད་ཐུབ་པའི་ཁུངས་བཙན་ཡིག་
རིགས་ཤིག་ཡིན།)
དཀར་ཆག
དང་པོ། གཙུག་ལག་ཁང་ཕྱག་འདེབས་མཁན་དང་བཏབ་པའི་དུས།
གཉིས་པ། གཙུག་ལག་ཁང་ཇི་ལྟར་ཕྱག་བཏབ་ཚུལ།
གསུམ་པ། རྟེན་གང་དང་གང་ཡོད་མེད། །
བཞི་པ། ཆོ་ག་ཕྱག་ལེན་ཇི་ལྟར་བྱ་ཚུལ། ་
ལྔ་པ། གཙུག་ལག་ཁང་གི་བཅའ་ཡིག་དང་སྤྲུལ་སྐུའི་ལོ་རྒྱུས།
དྲུག་པ། གཙུག་ལག་ཁང་དེར་དགོན་ལག་ག་ཚོད་ཡོད་མེད་དང་རྩིས་སྤྲོད་ཇི་ལྟར་བྱ་ལུགས།
བདུན་པ། གཙུག་ལག་ཁང་གི་ཕྱག་འདེབས་མཁན་དེ་མོ་སྐུ་ཕྲེང་རིམ་བྱོན་གྱི་ལོ་རྒྱུས་མདོར་བསྡུས།
བརྒྱད་པ། ཉེར་མཁོའི་སྐད་གཉིས་ཤན་སྦྱར། །
མཆོད་པ་བརྗོད་པ། །
མཚན་དཔེའི་འོད་སྟོང་བཀྲ་བའི་ཡིད་འོང་སྐུ། སྙན་འཇེབས་ལེགས་བཤད་ཆོས་སྒྲ་སྒྲོག་པའི་གསུང༌། ཇི་
ལྟ་ཇི་སྙེད་ཤེས་བྱ་གཟིགས་པའི་ཐུགས། འདྲེན་མཆོག་ཤཱཀྱའི་དབང་པོར་སྙིང་ནས་འདུད། །
བསིལ་ལྡན་ས་ལའི་ལྗོངས་ཀྱི་ཞིང་ཁམས་སུ། སྔོན་གྱི་ཐུགས་བསྐྱེད་བཟང་པོའི་ནུས་མཐུ་ལས། ཞྭ་སེར་
བསྟན་པའི་ཉིན་བྱེད་སྤེལ་མཛད་པ། འཇམ་མགོན་བླ་མའི་ཞབས་ལ་སྤྱི་བོས་འདུད། །
གངས་ལྗོངས་འཛིན་མའི་གསེར་གྱི་ལྟོ་བ་རུ། ཆོས་སྲིད་གཉིས་ལ་མཁས་པའི་གཙུག་ན་རྒྱལ། ལྔ་པ་ཆེན་
པོ་ས་གསུམ་ཡོངས་གྲགས་པ། མཁྱེན་དཔྱོད་ཕ་མཐའ་ཡས་ལ་སྒོ་གསུམ་འདུད། །
གཞོན་ནུའི་དུས་ནས་བག་ཆགས་རབ་སད་ཅིང་། གཞུང་ལུགས་ཀུན་ལ་རྣམ་དཔྱོད་མཆོག་ཏུ་ཡངས།
མདོ་སྨད་ཡུལ་དུ་ཆོས་འཁོར་ལེགས་པར་བསྐོར། བཀའ་དྲིན་སྙིང་བཅངས་དགེ་ལེགས་རྒྱལ་མཚན་འདུད། །
མང་དུ་ཐོས་ལ་སྨྲ་བའི་དབང་འབྱོར་ཞིང་། མདོ་སྔགས་ཀུན་ལ་མཁྱེན་དཔྱོད་རབ་ཏུ་ཕྱུག རྣམ་དག་
325



སྤྱོད་པ་མིག་འབྲས་བཞིན་དུ་སྲུང༌། བྱམས་པ་བློ་གྲོས་ཞབས་ལ་དགའ་བས་གུས། །
བྱམས་དང་སྙིང་རྗེའི་རྩ་བ་རབ་བརྟན་བདུད་བཞིའི་འཇིགས་པ་ཀུན་ལས་སྒྲོལ། ཚོགས་གཉིས་རྒྱ་མཚོའི་
རླབས་ལས་འཁྲུངས་པའི་སྐུ་བཞིའི་བང་རིམ་མངོན་པར་མཛེས། བློ་གྲོས་འོད་ཅན་ཟུང་གི་རྣ་ཆས་རྒྱུད་ལྔའི་མུན་
པ་སེལ་མཛད་པ། བཤེས་གཉེན་རི་ཡི་དབང་པོ་མཆོག་གང་སྲིད་མཐའི་བར་དུ་གཙུག་ན་མཆོད། །
རྩོམ་པར་དམ་བཅའ་བ།
མདོ་ཁམས་མུན་པ་སེལ་བའི་འོད་པོ་ཆེ། གསང་སྔགས་ཆོས་འཁོར་གླིང་ཞེས་གྲགས་པ་ཡི། ངོ་མཚར་ལྷ་
ཡི་རོལ་མོས་མཚོན་མིན་པ། ཟེར་སྒྲོས་ཟློས་ཚིག་སྤང་སྟེ་གསལ་བར་བྱ། ཞེས་ཚིགས་སུ་བཅད་པས་སྔོན་དུ་
བསུས་ཏེ་གང་གླེང་བར་བྱ་བ་ནི་དེ་ཡང་ཉིང་ཁྲི་ས་ཁུལ་རྫ་ཡུལ་རྫོང་མགོ་ཡུལ་ཤང་བརྩིས་ན་སྤྱི་ལེ་12ཙམ་གྱི་སར་
གསང་སྔགས་ཆོས་གླིང་(དེང་སང་ཐིག་འཕགས་དགོན་ཞེས་འབོད་མཁན་ཡོད་ཀྱང་དོན་དུ་སྔ་མོའི་མིང་ཡིན་པ་
ལས་ད་ལྟའི་མིང་ནི་གསང་སྔགས་ཆོས་གླིང་ཡིན་པ་ཤེས་དགོས་སོ) གི་ལོ་རྒྱུས་དབྱར་དུས་ཐོག་མའི་འབྲུག་སྒྲ་
གླེང་བ་བྱ་བ་ལ་རྩ་བའི་ས་བཅད་བདུན་གྱི་སྒོ་ནས་འཆད་རྒྱུ་ཡིན། དེ་ཡང་གསང་སྔགས་ཆོས་གླིང་ནི་གོང་ས་ལྔ་པ་
ཆེན་པོས་འཇའ་ས་གནང་མྱོང་ཡོད་པ་མ་ཟད་དགོན་དེའི་གནས་ཡུལ་ནི་ལྷུང་ལྷུང་དུ་འབབ་པའི་ཆུ་ཆེན་རྫ་ཡུལ་
གསང་ཆུའམ་མགོ་ཡུལ་གཙང་པོ་དེ་ནས་འབབ་ཡོང་གི་ཡོད་ལ་དེའི་རྒྱུད་དུ་དུས་བཞིན་ཀུན་ཏུ་ཁ་བའི་འདབ་མ་
གྱོན་པའི་རི་བོ་དེ་རི་རྩ་གཅིག་ཡིན་པ་ལ་རྩེ་མོ་ཁ་ཤས་ཡོད་པ་ནི་དངུལ་དཀར་གྱི་རལ་གྲི་གནམ་ལ་འཕར་བ་དང་
འདྲ་ལ་ཡང་ལྟ་ཕྱོགས་གཞན་ཞིག་ནས་གྱད་མི་འགའ་ཡི་པཎ་ཞྭ་གྱོན་ནས་མགུལ་དུ་ཁ་བཏགས་གྱོན་པ་འདྲ་བ་
དང་ཡང་ལྟ་ཕྱོགས་གཅིག་ལ་འབོ་ཡི་སྒང་ཕྱེ་མ་སྤུངས་ནས་བཞག་པ་དང་ཡང་འདྲ་བ་ཡོད། རི་བོ་དེའི་གང་སར་
སྦགས་བཙོག་གི་དྲི་གཙང་མ་གོས་པའི་དྭངས་གཙང་ཆུ་རྒྱུན་ཤང་ཤང་དུ་རྒྱུག་ཡོང་བ་ནི་གྲོག་རོང་མཐིལ་དུ་ཡོད་
པའི་ནར་ནར་དང་སྒོར་མོ་སོགས་ཀྱི་ཆུ་ཕྲན་དང་མཚེའུ་ཡི་མགྲོན་དུ་ཆས་པ་འདྲ། བྲག་རིའི་མཐོན་པོའི་སྟེང་དུ་
སིལ་བུར་འཐོར་ཡོང་བའི་ཆབ་རྒྱུན་ནི་བྲག་ལ་མགྲོན་པོའི་དར་དཀར་གཡོག་པ་དང་དབྱེར་མེད་དུ་སྣང་སྲིད།
དེའི་རྒྱུད་དུ་རྔམས་བརྗིད་ལྡན་པའི་བྲག་རི་མཐོང་རྒྱུ་ཡོད་ལ་དེའི་གཤམ་དུ་སྨན་རྩྭ་སྣ་ཚོགས་དང་བསང་རྒྱུ་སྣ་
ཚོགས་ཡོད་པ་དཔེར་ན། གསེར་ལོ་སྟག་པ་དང༌། གཡུ་ལོ་འབར་བའི་ཤུག་པ། དུང་ལོ་འབར་བའི་འཁན་པ།
ཟངས་ལོ་འབར་བའི་བ་ལུ་སོགས་ཀྱི་དྲི་འཛིན་བུ་གར་བསུང་ཞིམ་ལྷང་ལྷང་ལྡང་བའི་ལྷ་ཁང་ནང་དུ་བདུག་པའི་
སྦྱོར་རྟ་ཤིན་ཏུ་ལེགས་པའི་སྤོས་དང་གཉིས་སུ་མེད་པ་མཆིས། རྒྱང་ཙམ་གྱི་ས་ནས་བལྟས་ན་གནའ་བ་ཁྱུ་ཚོགས་
དང་། སྐབས་འགར་གླ་བ་དང༌། རྒྱ་ར། དོམ། གཟིག དྲེད་མོ་སོགས་ཀྱི་རྩྭ་ཆུར་རོལ་གྱིན་དུ་མི་སླེབས་པའམ་
མི་དྲི་ཚོར་སྐབས་ཡ་མཚན་ཆེ་མདོག་དང་དོགས་ཟོན་ཆེ་སྐྱེས་ཀྱི་ངང་ཚུལ་སྟོན་བཞིན་རྒྱུག་འགྲོ་གི་ཡོད་མཐོང་རྒྱུ་
ཡོད། དེ་བཞིན་དུ་རྩི་ཤིང་སྣ་ཚོགས་ཀྱི་གསེབ་ནས་སྤུ་མདོག་རྣམ་པར་བཀྲ་བའི་བྱ་བྱིའུ་སྣ་ཚོགས་ཀྱི་སྐད་སྙན་ཅི་
དགར་འདོན་པ་ནི་དངོས་གནས་རོལ་མོའི་ཚོགས་ཇི་ལྟར་དཀྲོལ་བ་ལས་སྙན་པ་སྣང་ལ་བྱ་བྱིའུ་དེ་ཚོའི་རོལ་
དབྱངས་ལ་མཁས་པ་ནགས་གསེབ་ཏུ་བཞུགས་ཡོད་པ་ཞིག་སྐུ་ཉིད་ལ་སྣང་བ་སྟེར་སྲིད། མཛེས་ལྗོངས་ལ་ལྟ་
326



བཞིན་དུ་མུ་མཐུད་སྐྱོད་སྐབས་གང་སའི་མཐོ་སྒང་མཎྜལ་གྱི་གཡུ་དང་མཚུངས་ལ་གྲུ་བཞི་ཤོ་དང་འདྲ་བ་དང་ཡང་
ན་སྒོར་མོ་སྔ་དང་འདྲ་ཞིང་ཟུར་གསུམ་ཕུར་དང་འདྲ་བའི་ནེའུ་གསེང་ཚོ་དང་ཚོ་བྱས་ཏེ་ཆགས་པའི་མཐོ་རྩི་ཤིང་
དེ་དག་མེ་ཏོག་ཤར་བ་མང་པོ་ཡོད་པ་ནི་གོས་ཆེན་ལྗང་གུར་ཕར་ཆིན་བརྒྱབ་པའི་མེ་ཏོག་དངུལ་འཛིན་འདྲ་ལ་ད་
དུང་དེའི་ཐོག་བྱ་སྲེག་པ་དང་། གོང་མོ་སོགས་གོམ་བགྲོད་བརྒྱབ་ནས་གྱེན་དུ་རྒྱུ་བ་ནི་བྱ་དེ་ཚོའི་གཤོག་རྩལ་
བཞག་ནས་གོམ་རྩལ་འགྲན་བཞིན་པ་ཧ་ཅང་མང་པོ་མཐོང་རྒྱུ་ཡོད།
དང་པོ། གཙུག་ལག་ཁང་ཕྱག་འདེབས་མཁན་དང་བཏབ་པའི་དུས། །
གསང་སྔགས་ཆོས་འཁོར་གླིང་གི་སྐོར་ལ་ཁ་རྒྱུན་ཙམ་ཞིག་མ་གཏོགས་ལོ་རྒྱུས་ཁུངས་བཙན་སུ་ཞིག་གིས་
ཀྱང་དེ་སྔ་འབྲི་མཁན་བྱུང་མི་འདུག་པས་དེ་འབྲི་བར་ལོ་ངོ་སུམ་བརྒྱ་དྲུག་ཅུ་ལྷག་ཙམ་སོང་བའི་དགོན་པའི་ཕྱག་
འདེབས་མཁན་དེ་མོ་ཧོ་ཐོག་ཐུ་( སོག་སྐད་དེ་ཧོ་ཐོག་ཐུ་ནི་འཕགས་པ་སྟེ་བླ་ཆེན་གྱི་གོང་མིང་ཡིན་ལ་འདི་ནི་མཉྫ་
གོང་མས་བོད་དང་སོག་པོའི་སྤྲུལ་སྐུ་ཆེན་པོ་རྣམས་ལ་གནང་བའི་ཆེར་བསྟོད་ཀྱི་མིང་ཞིག་གོ །མིང་འདི་དག་ཐོབ་
པའི་སྤྲུལ་པའི་སྐུ་ཚང་མ་མཉྫའི་ཀྲུང་དབྱང་གི་ལས་ཁུངས་ཁྱད་པར་ཅན་གྱི་དེབ་ལ་འཁོད་ཡོད། བོད་ཀྱི་ཧོ་ཐོག་
ཐུ་ཆེན་པོ་ཁ་ཤས་ཀྱིས་ས་གནས་སྲིད་གཞུང་གི་སྲིད་འཛིན་ཡང་བྱས་ཆོག་ཅེས་འཁོད) སྐུ་ཕྲེང་བཞི་པ་ངག་དབང་
དགེ་ལེགས་རྒྱལ་མཚན་གྱི་ལོ་རྒྱུས་དང་འབྲེལ་བ་དམ་ཟབ་ཡོད་པར་བརྟེན་བོད་རང་སྐྱོང་ལྗོངས་ཡིག་ཚགས་ཅུས་
ཀྱི་རྒྱལ་སྤྲུལ་རིམ་བྱོན་གྱི་གཞུང་ཡིག་ལས་དེ་མོ་ཧོ་ཐོག་ཐུ་སྐུ་ཕྲེང་བཞི་པ་( དེ་མོ་སྐུ་ཕྲེང་ལ་བརྩི་སྟངས་མི་འདྲ་བ་
ཡོད་ཀྱང་ཞིབ་པ་འོག་ཏུ་འཆད་རྒྱུ) ལྷ་དབང་བསྟན་པའི་རྒྱལ་མཚན་ནི་ཀོང་པོ་བྲག་ལྕི་ཡུལ་སྨད་དུ་སྐུ་འཁྲུངས།
གཞོན་ནུའི་དུས་ནས་བག་ཆགས་ལེགས་པར་སད། མདོ་སྔགས་རིག་གནས་ཀུན་ལ་བློ་གྲོས་ཀྱི་རྣམ་དཔྱོད་
མཆོག་ཏུ་ཡངས། དབུས་སུ་བྱོན། ཐམས་ཅད་མཁྱེན་པ་ལྔ་པོའི་ཆེན་པོའི་ཞབས་ལ་གཏུགས། རབ་ཏུ་བྱུང་།
བསྙེན་པར་རྫོགས། དབང་ལུང་མན་ངག་སོགས་གསན་ཏེ་སྲས་ཀྱི་མཐུ་བོར་( ཐུ་བོ) གྱུར། འབྲས་སྤུངས་བློ་
གསལ་གླིང་དུ་ཐོས་བསམ་མཐར་ཕྱིན་པ་མཛད། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཞབས་ལ་གཏུགས།
ཆོས་མཐའ་ཡས་པ་གསན། གོང་མ་ཆེན་པོ་ཤུན་ཙིའི་དུས་གོང་མ་རྒྱལ་ཁབ་ཆེན་པོར་རྒྱལ་དབང་ལྔ་པ་ཆེན་པོ་
སྤྱན་དྲངས་པའི་ཞབས་ཕྱིར་ཕེབས། གོང་མ་ཆེན་པོའི་གསེར་ཞལ་མཇལ་ཞིང་བདག་རྐྱེན་དང་གཟེངས་བསྟོད་
མངོན་པར་མཐོ། ཆོས་འཁོར་བསྐོར་ཏེ་འཕྲིན་ལས་ཀྱིས་ཞབས་འདེགས་སུ་ཆེ་བར་མཛད། རྒྱལ་བ་བོད་དུ་
ཕེབས་ནས་ཏཱ་ཀོབྲི་ཞེས་པའི་ཆོ་ལོ་དང་ཐམ་ག་སོགས་མངོན་བསྟོད་མཛད། ཀོང་པོ་བུ་ཆུ་ལྷ་ཁང་དུ་གསེར་ཏོག་
བཞེངས་པ། གསང་སྔགས་ཆོས་རྫོང་གསར་དུ་བཏབ་( ཁུངས་བཙན་གཞུང་ཡིག་དེའི་ནང་གསང་སྔགས་ཆོས་
རྫོང་བཞེངས་པ་དངོས་སུ་བསྟན་ཡོད་ལ་ཤུགས་ལ་གསང་སྔགས་ཆོས་འཁོར་གླིང་བཞེངས་པ་ཤེས་ཐུབ) པ་
སོགས་རྣམ་དཀར་གྱི་(མཛད་པ) རླབས་ཆེ་བ་མཛད། རྗེས་སུ་མཚོ་སྔོན་དུ་སྤྱན་དྲངས་ཞེས་འཁོད་པ་དང༌། །
ཡང་གཞུང་ཡིག་གཞན་ཞིག་ལས་ལྷ་དབང་བསྟན་པའི་རྒྱལ་མཚན་ལྕགས་མོ་ལུག་(སྤྱི་ལོ་1631)ལོར་སྐུ་
བལྟམས། པེ་ཅིང་དུ་ཆུ་འབྲུག་ལོར་རྒྱལ་དབང་ལྔ་པ་ཆེན་པོའི་ཞབས་ཕྱིར་ཕེབས་ཚུལ་རྒྱལ་དབང་ལྔ་པ་ཆེན་པོའི་
327



རྣམ་ཐར་ཀ་པར་གསལ་བ་ལྟར་དང་དགུང་ལོ་སུམ་ཅུ་སོ་བརྒྱད་པར་བཞུགས་པའི་ས་ཕོ་སྤྲེལ་ལོར་དག་ཞིང་དུ་
ཕེབས་ཞེས་འཁོད་ཡོད་པ་དང༌། །
མཁས་དབང་དུང་དཀར་བློ་བཟང་འཕྲིན་ལས་ཀྱིས་མཛད་པའི《དུང་དཀར་ཚིག་མཛོད་ཆེན་མོ་》ལས་
ལྕགས་ལུག་ལོར(སྤྱི་ལོ་1631) ཀརྨ་ཞྭ་དམར་སྐུ་ཕྲེང་བདུན་པ་དཔལ་ལྡན་ཡེ་ཤེས། དེ་མོ་དགེ་ལེགས་རྒྱལ་
མཚན། ཤོ་པ་འདུལ་འཛིན་བློ་བཟང་རྣམ་རྒྱལ་བཅས་འཁྲུངས་ཞེས་འཁོད་ཡོད་ཅེས་དང་། ཡང་《དུང་དཀར་
ཚིག་མཛོད་ཆེན་མོ་》ལས་ས་སྤྲེལ་(སྤྱི་ལོ་1668) ལོར་མཚན་སྒྲོགས་མཁན་པོ་དགེ་འདུན་དོན་གྲུབ་དང་ཁྲི་
ཆེན་དྭགས་པོ་ཚེ་འཕེལ་བ་འཁྲུངས། དེ་མོ་སྤྲུལ་སྐུ་ལྷ་དབང་དགེ་ལེགས་རྒྱལ་མཚན་དང་སྡེ་སྲིད་འཕྲིན་ལས་རྒྱ་
མཚོ། བསྟན་འཛིན་རཱ་ཡན་རྣམས་གཤེགས་ཞེས་གསལ་པོར་འཁོད་ཡོད། །
སྡེ་སྲིད་སངས་རྒྱས་རྒྱ་མཚོས་མཛད་པའི་《བཻཌཱུརྱ་སེར་པོ》ལས་“ བར་ཁམས་ལྷོ་བརྒྱུད་ཀྱི་མཐའ་མོན་
རྫགས་ཡུལ་གྱི་ལུང་པའི་མགོ་བོ་ཡིན་པས་ན་མགོ་ཡུལ་དུ་གྲགས་པར་སྔར་དགེ་དགོན་བཞི་ཡོད་པ་གཙང་པ་སངས་
རྒྱས་དཔལ་འབྱོར་གྱིས་ཕྱོགས་གཅིག་ཏུ་བསྡོམས་ཏེ་མཐིལ་པ་དགོན་ ( ཚོ་དྲུག་ཏུ་དེ་སྔོན་དགོན་ཆེན་དང༌།
མཚོ་ལུང་གི་ཆུ་བོ་ཕ་རོལ་དུ་དེ་སྔོན་ལ་དགོན། ཆུ་བོ་ཚུར་རོལ་དུ་དེ་སྔོན་འབྲོག་དགོན། མགོ་ཆེན་དུ་དེ་སྔོན་རྡོ་
རྭ་དགོན་བཅས་ལུང་གསུམ་དུ་ཡོད་པའི་དགོན་པ་བཞི་པོ་ཕྱོགས་གཅིག་ཏུ་བསྡོམས་ནས་མཐིལ་པ་དགོན་ཞེས་
བཏབ་པ་གསལ་པོར་ཤེས་ནུས། གོང་གི་མཐིལ་པ་དགོན་དང་ཐིག་འཕགས་དགོན་ཞེས་མིང་མི་འདྲ་བ་གཉིས་
ཐོགས་དོན་ནི་ དང་པོ་མཐིལ་པ་དགོན་ནི་《བི་སེར》ལས་མཐིལ་པ་དགོན་ཞེས་འཁོད་པ་དང་དེ་ལའང་རྒྱུ་
མཚན་ཡོད་དེ་ལྷ་ས་ནས་བརྩིས་ན་གསང་སྔགས་ཆོས་རྫོང་གི་མགོ་ཡུལ་ལུང་པ་དེར་ལུང་པ་མཐིལ་ཡིན་པས་
མཐིལ་པ་དགོན་ཞེས་བཏགས་པར་སྙམ། གཉིས་པ་ཐིག་དགོན་ཞེས་པ་ནི་ཐིག་བརྒྱབ་ནས་རྩིག་རྨང་སྔོག་སར་
ཕྱི་ཉིན་དེའི་ཐོག་ས་འབུར་འཕགས་པར་བརྟེན་ཐིག་འཕགས་དགོན་ཞེས་མིང་དེ་ལྟར་ཐོགས) ཞེས་པ་བཏབ།
དེ་ནས་མངའ་རིས་པ་བསྟན་པ་བཟང་པོ། ཀོང་པོ་འབྲུ་ལ་ཆོས་རྗེ། འབྲོང་རྩེ་ཆོས་རྗེ། དགེ་འདུན་དར་རྒྱས།
བསྟན་པ་དཔལ་འབྱོར། ལྕགས་རྟ་བླ་མ། ལ་དགེ་རབ་འབྱམས་པ། གནས་བརྟན་ཤེས་རབ་བཟང་པོ། དགེ་
འདུན་ཆོས་འཕེལ། དགེ་འདུན་ལྷུན་གྲུབ། སངས་རྒྱས་རིན་ཆེན། སྤོ་བོ་ཟུར་བཞུགས་པ། ཆུ་མདོ་བ་ཆོས་
གྲགས། ཀོང་པོ་རྟ་མགྲིན། འདི་སྐབས་མགོ་ཡུལ་དེ་མོ་བའི་མངའ་ཞབས་སུ་གྱུར་པས་མཐིལ་པ་དགོན་འདི་
བཙན་དམིགས་ཁྱད་ཀྱི་ནགས་འབུར་(དེ་མོ་ལ་ཁའི་ཆོས་སྡེ་ནི་ཆབ་མདོ་འཕགས་པ་ལྷས་ཕྱག་བཏབ་པ་དང་རྗེས་
སུ་དེ་མོ་སྤྲུལ་སྐུར་གནང་ནས་དེའི་མངའ་ཞབས་སུ་གྱུར་པས་མགོ་ཡུལ་སོགས་འབངས་རྣམས་ཀྱི་བླ་མ་ནི་དེ་མོ་
སྤྲུལ་སྐུའི་མངའ་ཞབས་སུ་གྱུར་ཡོད་ལ་དེ་སྔོན་ཐིག་འཕགས་དགོན་ནས་ནུབ་ངོས་སྤྱི་ལེ་ལྔ་ཙམ་དུ་ས་འབུར་ཐོག་
གི་ཤིང་ནགས་སྟུག་སར་མཐིལ་པ་དགོན་འདི་སྤོས་པའི་དམིགས་ཡུལ་ནི་ཀླུ་བདུད་བཙན་གསུམ་འཛོམས་ས་
གཅིག་ཏུ་འཁེལ་བས་བསྟན་འགྲོའི་སྤྱི་ལ་གནོད་འཚེ་བཟློག་ཆེད་དགོན་པ་དང་རྫོང་གཉིས་པོ་དུས་གཅིག་ཏུ་
བཞེངས་པ་བཤད་སྲོལ་《བི་སེར》དེ་དང་མཐུན་པར་སྙམ) ཐོག་ཏུ་སྤོས་པའི་དགོན་རྫོང་སྦྲགས་མ་གསང་
328



སྔགས་ཆོས་འཁོར་དུ་གྲགས། མཁན་པོ་དེ་སྤྲུལ་ལྷ་དབང་བསྟན་པའི་རྒྱལ་མཚན། ངག་དབང་ནམ་མཁའ་
འཇམ་དབྱངས། སྟོད་ལུང་བ་བློ་བཟང་བརྩོན་འགྲུས། ད་ལྟ་ཆོས་ལྡན་རྒྱ་མཚོ། གསང་བདེ་ཀུན་རིག་ནག་པོ་
སྐོར་གསུམ་སོགས་གཞིས་དགོན་དཔེ་འགྲེ། གྲྭ་རྒྱུན་འབྲས་སྤུངས་བློ་གསལ་གླིང་སོགས་སུ་འགྲོ། དགེ་འདུན་
བརྒྱད་ཅུ་སྐོར” ( སྡེ་སྲིད་སངས་རྒྱས་རྒྱ་མཚོ་སྐུ་འཚོ་ཞུགས་སྐབས་དགེ་འདུན་ཞལ་གྲངས80སྐོར་འཁོད་ཡོད་
ནའང་ད་ལྟ་བཞུགས་པའི་སྐུ་ཞབས་རྒན་གྲས་ཀྱིས་གསུངས་པར་གཞིགས་ན་དགོན་འདིའི་ནང་སྐུ་ཞབས་ཉུང་
ཤོས་ལའང་180ལྷག་ཙམ་ཡོད་ཅེས་གསུང་གི་འདུག) ཞེས་དང༌། ཡང་《བེ་སེར》ལས་ལྷ་དབང་བསྟན་པའི་
རྒྱལ་མཚན་ནི་ཀོང་པོ་བྲག་ཕྱི་ཡུལ་སྨད་དུ་བལྟམས། པཎ་ཆེན་བློ་བཟང་ཆོས་རྒྱན་པས་དེ་མོ་བའི་སྐྱེ་བར་ངོས་
འཛིན། ཕན་བདེ་སྤྲུལ་སྐུ་ཤཱཀྱ་ལྷ་དབང་གིས་མཚན་ལྷ་དབང་བསྟན་པའི་རྒྱལ་མཚན་དུ་གསོལ། འབྲས་སྤུངས་
བློ་གསལ་གླིང་དུ་གཞུང་ལུགས་ལ་སྦྱངས་པས་རབ་འབྱམས་སྨྲ་བ་ཆེན་པོར་གྱུར། རྗེ་བླ་མ་སྲིད་ཞིའི་གཙུག་རྒྱན་
མཆོག་གི་སྐུ་ཞབས་སུ་བསྙེན་པར་རྫོགས། མཚན་ངག་དབང་དགེ་ལེགས་རྒྱལ་མཚན་དུ་བསྩལ། ཏཱང་ཁུན་གྱི་
རྒྱལ་ཁབ་ཆེན་པོར་ཆིབས་ཁ་སྒྱུར་བའི་ཞབས་ཕྱིར་ཕེབས། ཏཱའི་གུ་ཤྲིའི་ལུང་ལས་དང་ཆོས་གཞིས་སོགས་ལུགས་
གཉིས་ཀྱི་བདག་རྐྱེན་གཟེངས་བསྟོད་གནང་ཡོད་པ་གསལ་པོར་འཁོད་པ་དེ་དག་ལ་གཞིགས་ན་གསང་སྔགས་
ཆོས་འཁོར་དགོན་ནི་བོད་རབ་བྱུང་བཅུ་གཅིག་པའི་ནང་བཏབ་ཡོད་པ་ནི་སྨོས་མེད་ཡིན། འོན་ཀྱང་དགོན་པ་ལོ་
གྲངས་གཏན་འཁེལ་གང་དུ་བཞེངས་ཡོད་མེད་གོང་དུ་དེ་ཙམ་མི་གསལ་ཡང་རྒན་རབས་མྱོང་བ་ཅན་ལ་ཡང་ཡང་
དྲིས་པ་དང་ལྷག་པར་དུ་རང་རྣམ《དུ་ཀཱུ་ལ》ལས་“ དེ་མོ་སྤྲུལ་སྐུ་ངག་དབང་དགེ་ལེགས་རྒྱལ་མཚན་བར་ཁམས་
སུ་འབྱོན་གདོང་ཆོས་ཉན་པ་སུམ་ཅུ་སྐོར་ལ་ཉང་ལུགས་དྲག་པོ་མེའི་སྤུ་གྲིའི་དབང༌། རས་ཆུང་ལུགས་ཀྱི་རྟ་
མགྲིན། རིགས་གསུམ་མགོན་པོ། སྨེ་བརྩེགས། རྗེ་བསོད་ནམས་རྒྱ་མཚོའི་ཚེ་དབང་ཉེ་བརྒྱུད་དང་ཐང་སྟོང་
རྒྱལ་པོའི་འཆི་མེད་དབལ་སྟེར་སོགས་རྗེས་གནང་ཁ་ཤས་དང་ཐམས་ཅད་མཁྱེན་པ་དགེ་འདུན་རྒྱ་མཚོའི་གསུང་
འབུམ་པོ་ཏི་དང་པོ། ལས་ཆེན་ཀུན་རྒྱལ་བའི་བཀའ་གདམས་ཆོས་འབྱུང་ཕྱེད་ལྷག་ཙམ་གྱི་ལུང་། སྤྲུལ་སྐུའི་
ཕགས་ཕྱིར་ཞལ་སྔ་ནས་དཔོན་དར་བ། བྲག་སྣ་ཆོས་རྗེ། གྲུབ་ཆེན་བག་དྲོ། མཆོད་དཔོན་དབུ་མཛད་བཅས་
པ་རྣམས་ལ་བེག་རྩེའི་རྗེས་གནང་དང་བེའུ་བུམ་གཟའ་གདོང་དམར་ནག་གམ་བཤན་པ་མིག་དམར་གྱི་དབང་
ལུང༌། གཤིན་རྗེ་ཁྲོ་ཆུའི་དབང་ལུང༌། བསྟན་མ་བཅུ་གཉིས་ཀྱི་སྲོག་དབང༌། དྲེགས་པ་ཉི་ཤུའི་ལུང་ཕྱག་འཁྲིད་
ཀྱིས་མཚོན་པའི་འདོད་ཆོས་མང་དུ་བྱས། གཟུངས་བཞུགས་འབུལ་ཚུལ་གྱི་ཡིག་ཆ་ཞིག་དགོས་གསུངས་པའང་
བརྩམས། ཆོས་རྗེ་བྲག་སྣ་བ་ཅན་ཆོས་ཞུ་གཞི་བ་རྣམས་ལ་བཀའ་གདམས་ཆོས་འབྱུང་གི་འཕྲོ་རྫོགས་པར་བྱས།
ཆོས་རྗེ་དཔོན་དར་བ། གྲུབ་ཆེན་བག་དྲོ་ངག་དབང་ལྷུན་གྲུབ། བྱང་ངོས་ནས་སྐུ་གཞོན་པ། རྒྱ་ཡགས་དགེ་
སློང༌། མཆོད་དཔོན། དབུ་མཛད་རྣམས་ལ་ནཱ་རོ་མཁའ་སྤྱོད་ཀྱི་ཉམས་འཁྲིད་སློབ་བཤད་ལུགས་ཀྱི་སྙན་བརྒྱུད་
ཚད་མ་བཞི་དང་ལྡན་པ་ཟླ་གཅིག་ལ་ཉེ་བར་ཕབ” ཅེས་འཁོད་ཡོད་པ་དང་ཡང་དེའི་རྗེས་སུ་《དུ་ཀཱུ་ལ》ལས།
“ལྕགས་སྟག་གི་ལོ་གསར་པོ་ཏ་ལར་བྱས་ནས་སྨོན་ལམ་ཆེན་མོར་ཕྱིན”ཞེས་འཁོད་པར་བརྟག་ཚེ་ལྕགས་སྟག་ནི་
329



སྤྱི་ལོ་1650ལོར་འཁེལ་བས་དེའི་གོང་དུ་ལོ་གཉིས་ཙམ་གྱི་རིང་ལྔ་པ་ཆེན་པོས་འགྲོ་དོན་གཞན་དག་མཛད་ཡོད་
པ་འཁོད་པས་དེར་གཞིགས་ན་ས་བྱི་ལོ་ དང་ཏག་ཏག་འཁེལ་བས་གསང་ སྔགས་ཆོས་གླིང་ནི་ ས་བྱི་ (སྤྱི་
ལོ་1648)ལོར་བཏབ་ཡོད་པ་གསལ་པོར་ཤེས་ནུས། གཞན་ཡང་ད་ཆ་མགོ་ཡུལ་མཚོ་ལུང་དུ་བཞུགས་ཡོད་པའི་
དགོན་པའི་སྐོར་རྒྱུས་མངའ་ཕྲན་བུ་ཡོད་མཁན་རང་ལོ70ཙམ་ལ་སླེབས་པའི་ཞིང་པ་བཀྲ་བརྟན་གྱིས་ང་ཚོའི་
དགོན་པ་ནི་ས་བྱི་ལོར་བཞེངས་པ་རེད་ཅེས་ཐོས་མྱོང་ཡོད་ཅེས་ཤོད་ཀྱི་འདུག གོང་དུ་དེ་མོ་ངག་དབང་དགེ་
ལེགས་རྒྱལ་མཚན་བར་ཁམས་སུ་འབྱོན་ཞེས་པ་དང་《བི་སེར》ལས་བར་ཁམས་ཞེས་འཁོད་པའི་བར་ཁམས་ནི་
རྫ་ཡུལ་ཚུད་པའི་ཁམས་ཕྱོགས་ལ་བརྗོད་ཀྱི་ཡོད་པས་དེ་དག་ཚང་མར་ཞིབ་པར་བསྡུར་ཚེ་གསང་སྔགས་ཆོས་
འཁོར་གླིང་ནི་ས་བྱི་1648ལོར་བཏབ་པ་རེད་ཅེས་བརྗོད་ན་འགྲིག་པར་མཐོང་། གང་ལགས་ཤེ་ན་ལྔ་པ་ཆེན་
པོས་སྤྱི་ལོ་1642ལོར་སྲིད་དབང་བཞེས་ནས་དེའི་རྗེས་སུ་དགོན་པ་བཏབ་པ་མང་ཆེ་བར་གསང་སྔགས་དགོན་
དང་ཡང་ན་དགའ་ལྡན་དགོན་ཞེས་པའི་མིང་བཏགས་གནང་བ་མང་པོ་ཡོད་པ་མ་ཟད་དགོན་པ་དང་རྫོང་གཉིས་
པོ་མཉམ་དུ་བཞེངས་སྲོལ་ཡོད་པ་ དང་ གཅིག དེ་མོ་ རིན་པོ་ཆེ་ གོང་ ས་ལྔ་པ་ཆེན་པོ་དང་མཉམ་དུ་སྤྱི་
ལོ་1652ལོར་གོང་མ་ཧྲུན་ཀྲི་མཇལ་བའི་ལོ་དང་མཉམ་དུ་མ་འཁེལ་བ་དང་གཉིས། དེ་མོ་རིན་པོ་ཆེ་སྐབས་དེ་
དུས་དགུང་ལོ་བཅོ་བརྒྱད་ལ་ཕེབས་པས་དགོན་པ་བཞེངས་ཐུབ་པའི་ཐུགས་ཞིབ་སྨིན་པ་དང་གསུམ། ད་ལྟ་
བཞུགས་པའི་རྒན་རབས་མྱོང་བ་ཅན་བཀྲས་བརྟན་གྱིས་གསུངས་པ་དང་བཞི་བཅས་ཀྱི་རྒྱུ་མཚན་ལ་བརྟེན་ནས་
གསང་སྔགས་ཆོས་གླིང་ནི་བོད་རབ་བྱུང་བཅུ་གཅིག་པའི་ས་བྱི་( སྤྱི་ལོ་1648 ) ལོར་བཏབ་པ་ལུང་རིག་གཉིས་
ཀྱིས་གྲུབ་བོ། །
ཀློག་པ་པོར་དོགས་འཆར་སེལ་ཆེད་བསྐྱར་བཤད་ཞུ་དགོས་པ་ཞིག་ལ་གསང་སྔགས་ཆོས་འཁོར་གླིང་ཕྱག་
བཏབ་མཁན་ནི་དེ་མོ་ཧོ་ཐོག་ཐུ་སྐུ་ཕྲེང་བཞི་པ་ངག་དབང་དགེ་ལེགས་རྒྱལ་མཚན་ནམ་ལྷ་དབང་བསྟན་པའི་རྒྱལ་
མཚན་གཉིས་སྤྲུལ་སྐུ་གཅིག་ལ་མཚན་མི་འདྲ་བ་གཉིས་ལོ་རྒྱུས་དང་གཞུང་ཡིག་ཐོག་འཁོད་པ་དེས་དེ་མོ་རིན་པོ་
ཆེ་ཕན་བདེ་སྤྲུལ་སྐུ་ཤཱཀྱ་ལྷ་དབང་གི་སྐུ་མདུན་ནས་རབ་བྱུང་བསྒྲུབས་པས་མཚན་ལྷ་དབང་བསྟན་པའི་རྒྱལ་
མཚན་དུ་གསོལ་བ་དང་རྗེས་སུ་རྒྱལ་དབང་ལྔ་པ་ཆེན་པོ་ངག་དབང་བློ་བཟང་རྒྱ་མཚོའི་སྐུ་མདུན་ནས་བསྙེན་
རྫོགས་ཀྱི་སྡོམ་པ་ཞུས་པས་མཚན་ངག་དབང་དགེ་ལེགས་རྒྱལ་མཚན་ཞེས་མཚན་གསོལ་གནང་འདུག དེ་མོ་
རིན་པོ་ཆེའི་སྐུ་ཕྲེང་བརྩི་སྟངས་ལའང་ཉེ་བརྒྱུད་དང་རིང་བརྒྱུད་( པཎ་ཆེན་རིན་པོ་ཆེར་ཆ་མཚོན་ན་རབ་འབྱོར་
ནི་རིང་བརྒྱུད་ཀྱི་སྐུ་ཕྲེང་དང་པོར་བརྩི་སྲོལ་ཡོད་པ་དང་མཁས་གྲུབ་རིན་པོ་ཆེ་ནི་ཉེ་བརྒྱུད་ཀྱི་སྐུ་ཕྲེང་དང་པོར་
བརྩི་སྲོལ་ཡོད་པ་དཔེར་ན་《བི་སེར》ལས་ཁྱིམ་ལས་སྤངས་ཏེ་རབ་ཏུ་བྱུང་བ་ནི་དགྲ་བཅོམ་པ་རབ་འབྱོར་ལ་
སོགས་འཕགས་བོད་པཎ་གྲུབ་དུ་མའི་ཡང་སྲིད་པཎ་ཆེན་བློ་བཟང་ཆོས་ཀྱི་རྒྱལ་མཚན་ཞེས་འཁོད་འདུག)
གཉིས་ཡོད་ཀྱང་གང་ལྟར་མཚན་མི་འདྲ་བ་དེ་གཉིས་སྐུ་ཕྲེང་གཅིག་གི་ཐོག་ཏུ་བཞག་པར་དོགས་འཆར་རྩ་བ་
ནས་གནང་དགོས་པ་མི་འདུག གཞན་ཡང་རྒན་རབས་རྣམས་ཀྱི་ངག་རྒྱུན་ཐོག་རྒྱལ་དབང་ལྔ་པ་ཆེན་པོས་དེ་མོ་
330



སྤྲུལ་སྐུ་ཆེད་མངགས་རྫ་ཡུལ་གྱི་མགོ་ཡུལ་ལུང་པར་མངགས་གཏོང་གནང་ནས་དགོན་རྫོང་སྦྲགས་མ་འདེབས་
དགོས་བཀའ་གནང་བ་དེར་དེ་དང་འབྲེལ་ཡོད་ཀྱི་རྣམ་ཐར་དང༌། ལོ་རྒྱུས། གཞུང་ཡིག་བཅས་ཀྱི་ནང་ད་ཆ་མ་
རྙེད་ཀྱང་ཡོད་ངེས་གཏན་འདུག གང་ལགས་ཤེ་ན། རྒྱལ་དབང་ལྔ་པ་ཆེན་པོ་དང་དེ་མོ་སྤྲུལ་སྐུ་གཉིས་ཕན་ཚུན་
བླ་སློབ་ཀྱི་འབྲེལ་བ་ཙམ་དུ་མ་ཟད་ལྔ་པ་ཆེན་པོའི་ཐུགས་གཏད་བཅོལ་སའང་ཡིན་པ་དཔེར་ན་《ལྔ་པ་ཆེན་པོའི་
རང་རྣམ་དུ་ཀཱུ་ལ》ལས་ལྔ་པ་ཆེན་པོ་དང་མཉམ་དུ་པེ་ཅིང་དུ་ཞབས་ཕྱིར་ཕེབས་པ་དང་ཕྱིར་ལོག་རྗེས་དེ་མོ་སྤྲུལ་
སྐུར་གུ་ཤྲིའི་ལུང་ལས་ཀྱི་ཐམ་ག་དང་འཇའ་ས་ལེགས་སྐྱེས་ཀྱི་བདོག་པ་ཚན་གྲངས་བཅས་སྦྱིན་ཞེས་འཁོད་པ་
དང་རྒྱལ་དབང་ལྔ་པ་ཆེན་པོའི་རྣམ་ཐར་ཀ་པའི་ནང་དུ་ཏཱ་ཀོབྲི་ཞེས་པའི་མཚན་སྙན་ཡང་གནང་ཡོད་པས་དེ་མོ་
རིན་པོ་ཆེར་གོང་མ་ཆེན་པོའི་གསེར་ཞལ་མཇལ་ཞིང་བདག་རྐྱེན་གཟེངས་བསྟོད་མངོན་པར་མཐོ་ཞེས་པ་འཁོད་
པར་གཞིགས་ན་དེ་མོ་རིན་པོ་ཆེ་སྐུ་ཕྲེང་རིམ་བྱོན་ནི་རྒྱ་ནག་གོང་མར་ལྷག་བསམ་རྣམ་པ་དག་པའི་གུས་བཀུར་
ཚད་མེད་ཞུ་མཁན་ཞིག་དང་རྒྱལ་གཅེས་ཀྱི་སྤྲུལ་སྐུ་ཞིག་ཡིན་པ་ལོ་རྒྱུས་དངོས་ལས་དཔང་རྟགས་བྱེད་ཐུབ། །
གཉིས་པ། གཙུག་ལག་ཁང་ཇི་ལྟར་ཕྱག་བཏབ་ཚུལ།
གཅིག སྔོན་གྱི་(1339ལོ་ནས་1966ལོའི་བར)གཙུག་ལག་ཁང་ཕྱག་བཏབ་ཚུལ་ཁག་གསུམ།
1. མགོ་ལུང་གསུམ་སོ་སོར་དགོན་པ་ཇི་ལྟར་ཡོད་མེད།
བོད་ཤར་ལྷོའི་མཐའ་ཁུལ་རྫ་ཡུལ་རྫོང་ཁོངས་ཀྱི་མགོ་ཡུལ་ཞེས་པར་ཚོ་དྲུག་དང༌། མགོ་ཆེན། མཚོ་ལུང་
བཅས་ལུང་པ་གསུམ་ལ་མགོ་ལུང་གསུམ་ཞེས་འབོད དེ་སྔོན་ཀརྨ་སྐུ་ཕྲེང་གསུམ་པ་རང་བྱུང་རྡོ་རྗེའི་ ( སྤྱི་
ལོ་1284ལོར་འཁྲུངས་པ་དང་སྤྱི་ལོ་1339ལོར་དགོངས་པ་གཞན་དོན་དུ་གཤེགས) དངོས་སློབ་སྐལ་བཟང་
དོན་གྲུབ་( དངོས་སློབ་སྐལ་བཟང་དོན་གྲུབ་ནི་ལོ་གྲངས་ཉུང་མཐར་670ཕྱིན་ཡོད)ཀྱིས་ཚོ་དྲུག་ཏུ་དགོན་ཆེན་
( དགོན་ཆེན་གནས་ཡུལ་ནི་ཚོ་དྲུག་མདའ་ཤོད་གྲོང་ཚོའི་གྲྭ་ཞིང་ལ་ཁར་ཡིན་ཞིང་ད་ཆ་རྩིག་རོ་ཞིག་ཡོད་པ་དེས་
དཔང་པོ་བྱེད་ཐུབ) དང་། མགོ་ཆེན་དུ་རྡོ་རྭ་དགོན་(དེ་སྔོན་རྡོ་རྭ་དགོན་གྱི་གནས་ཡུལ་ནི་མགོ་ཆེན་གྲོང་
མཁའ་གཟུགས་ལ་ཁར་ཡིན་ཞིང་ད་ཆ་དེ་གར་ཞིང་ཁ་མ་གཏོགས་གཞན་མཐོང་རྒྱུ་མེད) མཚོ་ལུང་དུ་འབྲོག་
དགོན་དང་ལ་དགོན་གཉིས་( འབྲོག་དགོན་ནི་མཚོ་ལུང་སྐྱིད་རའི་གྲོང་ནས་སྤྱི་ལེ2ཙམ་གྱི་སར་བེ་ཤིང་གིས་
ཁེངས་པའི་ཐང་ཞིག་གི་ཐང་འགོར་བཞེངས་མྱོང་ཡོད་པ་ད་ཆ་རྩིག་རོ་ཞིག་ཡོད་པ་དེ་དཔང་རྟགས་བྱེད་ཐུབ། ལ་
དགོན་ནིམདའ་ཐང་གྲོང་ནས་སྤྱི་ལེ་1ལྷག་ཙམ་གྱི་སར་ཆུ་བོ་ཕ་རོལ་དུ་བཞེངས་མྱོང་བ་ད་ཆ་རྩིག་རོག་ཞིག་ལས་
གཞན་མཐོང་རྒྱུ་མེད) ཁྱོན་ལུང་གསུམ་དུ་དགོན་པ་བཞི་བཞེངས་གནང་ཡོད། དེ་རྣམས་ཀྱི་གྲུབ་མཐའ་ནི་
བཀའ་བརྒྱུད་པ་ཡིན་པ་དང་ཚོ་དྲུག་དགོན་ཆེན་དུ་རྟེན་གཙོ་གསེར་ཟངས་ལས་གྲུབ་པའི་རྒྱལ་བ་བྱམས་པའི་འདྲ་
སྐུ་ཐོག་གཅིག་ཕྱེད་ཙམ་ཞིག་དང༌། མགོ་ཅན་རྡོ་རྭ་དགོན་དུ་གསེར་ཟངས་ལས་གྲུབ་པའི་འཇམ་དཔལ་དབྱངས་
དང་རྒྱལ་བ་རྡོ་རྗེ་འཆང་གི་སྐུ་ཐོག་གཅིག་ཕྱེད་མ། མཚོ་ལུང་འབྲོག་དགོན་དུ་གསེར་ཟངས་ལས་གྲུབ་པའི་ཐུབ་
པའི་དབང་པོའི་སྐུ་ཐོག་གཅིག་ཕྱེད་མ་བཅས་བྱིན་རླབས་ཀྱི་ཟིལ་པ་འཕྱུར་བའི་རྟེན་མང་པོ་བཞུགས་ཡོད་དོ། །
331



2. མགོ་ལུང་གསུམ་གྱི་དགོན་པ་ཕྱོགས་གཅིག་ཏུ་བསྡོམས་ཏེ་མཐིལ་པ་དགོན་ ( ཐིག་འཕགས་དགོན་
ཡང་བརྗོད) བཞེངས་ཚུལ་བཤད་པ།
ཤར་རྒྱལ་བ་ཙོང་ཁ་བའི་དངོས་སློབ་གཙང་པ་སངས་རྒྱས་དཔལ་འབྱོར་དང་མངའ་རིས་པ་བསྟན་པ་
བཟང་པོས་མདོ་སྨད་དུ་འགྲོ་བ་ཀུན་ལ་ཕན་པའི་གསང་སྔགས་ཀྱི་འདུས་སྡེ་རྒྱ་ཁྱབ་ཏུ་སྤེལ་བའི་ཐུགས་བསྐྱེད་
དམ་བཅའ་བཙན་པོས་ཉེ་བར་བསྐུལ་ནས་དངོས་སློབ་དེ་ཉིད་བོད་ཤར་ལྷོའི་མཐའ་ཁུལ་གྱི་ཕྱོགས་སུ་དཀའ་བ་
ཁྱད་དུ་བསད་ནས་ཕེབས་ཐོག་ཚོ་དྲུག་དང་། མཚོ་ལུང་། མགོ་ཆེན་བཅས་ལུང་གསུམ་གྱི་མདོའམ་དཀྱིལ་དུ་ཆུ་
གྲུ་གསུམ་དང༌། ས་གྲུ་གསུམ། གནམ་གྲུ་གསུམ་བཅས་འཛོམས་སར་མཐིལ་པ་ཐང་ཞེས་ཡོད་པ་དེའི་ཐང་
མཇུག་ཏུ་ས་དཔྱད་ཕུན་སུམ་ཚོགས་པར་གཟིགས་ནས་གནས་འདིར་སྔར་ལུང་པ་སོ་སོའི་དགེ་དགོན་ཁག་བཞི་
ཕྱོགས་གཅིག་ཏུ་བསྡོམས་ནས་འདུས་སྡེ་ཆེན་པོ་ཞིག་བཞེངས་རྒྱུའི་ཐུགས་ཀྱི་དམ་བཅའ་ཉེ་བར་བཀོད་ནས་ས་
གཞིར་བྱིན་གྱིས་རླབས། ལུང་གསུམ་གྱི་མི་ནོར་ཕྱུགས་བཅས་ཀྱི་སྟོབས་ལ་བརྟེན་ནས་གཙུག་ལག་ཁང་གི་རྩིག་
རྨང་འདིང་གྲབས་ཀྱི་སྔ་ཉིན་ས་ཐིག་བསྐྱོན་པ་དང་ཕྱི་ཉིན་ས་ཐིག་དེའི་ཐོག་དེ་སྔོན་གྱི་ས་ཐིག་ལས་པའམ་ས་
འབུར་ཆེན་པོ་ཞིག་འཕགས་པར་བརྟེན་རྟེན་འབྲེལ་ལེགས་པར་འགྲིག་ནས་ས་འབུར་དེ་གའི་སྟེང་དུ་གཙུག་ལག་
ཁང་བཞེངས་ཡོད་ལ་མཚན་ཡང་ཐིག་འཕགས་དགོན་ཞེས་ཐོགས་པ་ཡིན་ནོ། །
3. གསང་སྔགས་ཆོས་འཁོར་གླིང་དང་གསང་སྔགས་ཆོས་རྫོང་སྦྲགས་མ་བཞེངས་ཚུལ། །
དེ་ཡང་གངས་ཅན་མགོན་པོ་རྒྱལ་དབང་ལྔ་པ་ཆེན་པོ་ངག་དབང་བློ་བཟང་རྒྱ་མཚོས་གཟིམས་ལམ་
བརྟགས་ནས་མདོ་སྨད་ས་ཡི་ཐིག་ལེ་ཀླུ་བདུད་བཙན་གསུམ་འཛོམས་ས་གཅིག་ཏུ་འཁེལ་པའི་ས་གཞི་དེ་འདྲ་
ཞིག་ལ་བསྟན་འགྲོ་སྤྱིའི་བདེ་ཐབས་སུ་དེ་མོ་ཧོ་ཐོག་ཐུ་ངག་དབང་དགེ་ལེགས་རྒྱལ་མཚན་ལ་རྫོང་ཆེན་པོ་ཞིག་དང་
གསང་སྔགས་ཀྱི་འདུས་སྡེ་ཆེན་པོ་ཞིག་འདེབས་དགོས་པའི་བཀའ་ལུང་གནང་བ་བཞིན་དེ་མོ་ངག་དབང་དགེ་
ལེགས་རྒྱལ་མཚན་མཆོག་གིས་གསང་སྔགས་ཆོས་འཁོར་གླིང་དང་གསང་སྔགས་ཆོས་རྫོང་གཉིས་ཀྱི་རྟེན་རྫས་
གང་དགོས་དང་གསེར་དངུལ་ལ་སོགས་རིན་ཆེན་སྣ་ཚོགས་བསྣམས་ནས་བལ་པོའི་གསེར་བཟོ་བ་དང་། དངུལ་
བཟོ་བ། ཕྲ་བཟོ་བ་སོགས་ལས་གྲུབ་པའི་མགར་བ་དང་ད་དུང་ལག་རྩལ་མི་སྣ་མི་ཉུང་བ་ཞིག་གནས་འདིར་
གདན་དྲངས། དེ་མོ་ཧོ་ཐོག་ཐུ་མཆོག་གིས་གནས་འདིར་འབྱོར་འཕྲལ་སྔར་ཡོད་གཙུག་ལག་ཁང་དང་ལུང་པའི་
ས་དབྱིབས་སོགས་ལ་ཐུགས་རྟགས་དཔྱིས་ཕྱིན་པ་གནང་ནས་ལུང་གསུམ་ནང་གི་མགོ་ཅན་དགོན་རྙིང་(མཐིལ་
པ་དགོན་ལ་བརྗོད) གི་ནུབ་ཕྱོགས་དང་བར་ཐག་མི་རིང་བའི་སར་སྦྲུལ་རི་དང་། བདུད་རི། དམ་ཅན་རི་
(དམ་ཅན་ར་བཞོན་ཏེ་འཇིག་རྟེན་པའི་སྲུང་མ་)བཅས་ཡོད་པ་དེར་ཀླུ་བདུད་བཙན་གསུམ་ཡིན་པ་ཐུགས་མཚོ་
ལས་འཁྲུངས་པ་དང་ལྷག་པར་དུ་བྲག་རི་ནག་པོ་དེར་བདུད་རི་ནག་ཅོག་ཅེས་འབོད་པ་དེའི་ཞོལ་དུ་རི་འབུར་
ཞིག་ཡོད་པ་དེའི་སྟེང་སྒང་གཤོངས་མི་མཉམ་ཞིང་རིང་ཐུང་ཡང་མི་གཅིག་པའི་ལག་པའི་དབྱིབས་ལྟ་བུའི་ས་ཆར་
གཙུག་ལག་ཁང་དང་རྫོང་ཞིག་བཞེངས་རྒྱུའི་ཐུགས་ལ་ངེས་པ་གཏིང་ཚུགས་པ་འཁྲུངས། གང་ལགས་ཤེ་ན།
332



བྲག་རི་དེའི་ཞོལ་གྱི་རི་འབུར་དེ་ནི་བདུད་ཀྱི་ལག་པའི་ཆགས་དབྱིབས་ཡིན་སྟབས་ལག་པའི་ཚིགས་སམ་མཁྲིག་
མའི་སྟེང་དུ་རྫོང་དེ་གསར་དུ་བཞེངས་རྒྱུ་དང་ལག་རྒྱབ་ཀྱི་ལྟེ་བའི་སར་གཙུག་ལག་ཁང་གསར་དུ་བཞེངས་རྒྱུའི་
ཐུགས་ཐག་བཅད་གནང་ནས་མགོ་ལུང་གསུམ་སོགས་གཙོས་པའི་སྡེ2900 ( དུད་ཚང་2900ལ་བརྗོད་པར་
སྙམ)ཡི་མི་ནོར་ཕྱུགས་བཅས་ནས་དགའ་སྤྲོ་དད་གསུམ་གྱིས་གཙུག་ལག་ཁང་དང་རྫོང་གཉིས་དུས་གཅིག་ཏུ་
གསར་བཞེངས་གནང་བར་བརྟེན་དགོན་ལ་གསང་སྔགས་ཆོས་གླིང་དང་རྫོང་ལ་གསང་སྔགས་ཆོས་རྫོང་ཞེས་ཆོ་
ག་ཕྱག་ལེན་དང་འདོན་རྟ་དབྱངས་འགྱུར་ཁུག་སོགས་ལྷ་སའི་དཔལ་ལྡན་རྒྱུད་སྨད་དགོན་དང་མཚུངས་པས་
མདོ་སྨད་ཁུལ་དུ་སྙན་གྲགས་ཀྱི་བ་དན་ཕྱོགས་བཅུར་ཁྱབ། ་
གཉིས། ད་ལྟའི་(སྤྱི་ལོ་1985ལོའི་རྗེས)ཉམས་གསོ་ཇི་ལྟར་བྱས་ཚུལ།
མེས་རྒྱལ་ས་ཕྱོགས་གང་སར་ཆོས་དད་རང་མོས་ཀྱི་སྲིད་ཇུས་ལྷུག་གཏོང་གནང་བ་དང་ལྷག་པར་དུ་ཏང་
གི་སྐབས་བཅུ་གཅིག་པའི་ཀྲུང་ཨུ་ཚང་འཛོམས་གྲོས་ཚོགས་ཐེངས་གསུམ་པའི་དགོངས་དོན་རྟ་བདུན་དབང་པོའི་
འོད་ཟེར་གངས་ལྗོངས་ས་མཐོར་འཕྲོས་ནས་ཏང་གི་མི་རིགས་སྲིད་ཇུས་དང༌། འཐབ་ཕྱོགས་གཅིག་གྱུར། མི་
རིགས་ ཆོས་ ལུགས་ སྲིད་ ཇུས་ བཅས་ དོན་ འཁྱོལ་ བྱུང་ བ་ དང༌ དུས་ མཚུངས་ སྤྱི་ ལོ་1985ལོའི་ བོད་
ཟླ་10ཚེས་25ཉིན་མགོ་ཡུལ་ ཤང་གི་ དད་ ལྡན་མང་ཚོགས་2555ཡི་ བསམ་འདུན་ལྟར་དེ་ སྔོན་དགོན་དུ་
བཞུགས་མྱོང་བ་དང་གསར་དུ་བཞུགས་བསྡོམས་ཞལ་གྲངས25རྣམས་དགའ་ལྡན་ལྔ་མཆོད་ནས་ཉིན་བདུན་དེ་
སྔའི་དགོན་པའི་གྱང་རོའི་ནང་ཚོགས་གྲུབ་རྗེས་ལུང་པ་བཞིའི་( ཚོ་དྲུག་དང༌། མཚོ་ལུང་། མགོ་ཆེན། ལོ་མ་
བཅས) སེར་སྐྱ་འཐུས་མི་30ཐམ་པ་ནས་དད་ལྡན་མང་ཚོགས་ཀྱི་རེ་འདོད་ལྟར་རྫོང་མི་དམངས་སྲིད་གཞུང་
དང༌། མགོ་ཡུལ་ཤང་མི་དམངས་སྲིད་གཞུང་། དེ་བཞིན་འབྲེལ་ཡོད་སྡེ་ཚན་ཁག་ལ་དགོན་པའི་མཆོད་གནས་
ཉམས་གསོ་བྱེད་ཆོག་པའི་སྙན་སེང་ཞུས། རྫོང་སྲིད་གཞུང་དང་ཤང་སྲིད་གཞུང་གིས་དགོན་པ་ཉམས་གསོ་དང་
གྲྭ་པ་རྒྱུན་མཆོད་དང་རྒྱུན་བཞུགས་བྱེད་ཆོག་པའི་ཆོག་མཆན་སྤྲད་པ་མ་ཟད་རྒྱལ་ཁབ་ནས་ཉམས་གསོའི་རོགས་
དངུལ་སྒོར་སུམ་ཁྲི་བརྒྱད་བརྒྱ་གནང་བ་དེ་རྨང་གཞིར་བྱས་ནས་དེའི་ཐོག་དད་ལྡན་མང་ཚོགས་ཀྱིས་དད་བཀུར་
དང་རང་མོས་ཀྱི་རོགས་སྐྱོར་འོག་སྤྱི་ལོ་1986ལོའི་བོད་ཟླ་5པའི་ཚེས་15ཉིན་དགེ་སློང་10དགོན་པའི་གྱང་རོའི་
ཁང་ཆུང་ཞིག་གི་ནང་སྔར་རྒྱུན་ལྟར་ཆོས་ལུགས་ཀྱི་ཆོ་ག་ཕྱག་ལེན་དངོས་སུ་གནང་འགོ་ཚུགས་པ་དང་དུས་
མཚུངས་གོང་རིམ་སྲིད་གཞུང་གིས་མཛུབ་སྟོན་དང་རོགས་སྐྱོར་འོག་དགོན་པའི་ཉམས་གསོ་བདག་གཉེར་ཨུ་
ཡོན་ལྷན་ཁང་དངོས་སུ་བཙུགས་ནས་བླ་མ་དབང་འདུས་རིན་པོ་ཆེ་དང་རྒན་རིག་འཛིན་རྣམ་གཉིས་གཙོས་པའི་
སེར་པོའི་ འཐུས་མི་7དང་མགོ་ཅན་ ཡར་གྲོང་ གི་ འཐུས་མི་ དགེ་ ལེགས་ གཙོས་ པའི་ སྐྱ་ དམངས་ ཀྱི་འཐུས་
མི་23བཅས་འདེམས་བསྐོ་བྱས་ནས་སྤྱི་ལོ་1986ལོའི་བོད་ཟླ8པའི་ནང་ཕྱོགས་གཅིག་ནས་རླངས་འཁོར་འགྲོ་
ལམ་གསར་བཟོ་དང་ཕྱོགས་གཞན་ཞིག་ནས་གཙུག་ལག་ཁང་གི་ཤིང་ཆས་དབོར་འདྲེན་བྱེད་འགོ་དངོས་སུ་
བཙུགས། ཤིང་ཆ་གཅིག་པུར་ཆ་མཚོན་ན་རླངས་འཁོར་335དབོར་བ་དང་ཤིང་བཟོ་དང་ལས་མི་ཐེངས་གྲངས་
333



ཁྱོན་ཁྲི་གཅིག་ལྷག་ཙམ་གྱིས་འབད་བརྩོན་བྱས་པ་བརྒྱུད་སྔ་རྗེས་སུ་དགོན་པའི་འདུ་ཁང་ལྟེ་བ་དང༌། སྦུག་ཏུ་
བྱམས་པ་ལྷ་ཁང་། ཇ་ཁང༌། ཐོག་རྩེག་གཉིས་པའི་སྟེང་དུ་ཤར་ཕྱོགས་སུ་ཚེ་དཔག་མེད་ཀྱི་ལྷ་ཁང་། ལྷོ་ཕྱོགས་
སུ་སྲུང་མ་ལྷ་ཁང་། ནུབ་ཕྱོགས་སུ་མཆོད་རྫས་ལྷ་ཁང་། བྱང་ཕྱོགས་སུ་གནས་བརྟན་ལྷ་ཁང་། ཐོག་རྩེག་
གསུམ་པའི་སྟེང་དུ་དངུལ་གདུང་ལྷ་ཁང་བཅས་བསྐྲུན་པ་དང་ད་ཆ་དགོན་པའི་ལྟེ་བར་འཛུགས་སྐྲུན་རྒྱ་ཁྱོན་
རྨིད2632ཟིན་ཡོད་པ་དེའི་ནང་འཛུགས་སྐྲུན་རྒྱུ་ཆ་ནི་སྔར་ལས་ལྷག་པར་བྱུང་ཡོད། དེ་སྔོན་བསྐྲུན་པའི་
དགོན་པའི་ཐོག་ཁེབས་སྤང་ལེབ་ཡིན་སྟབས་གངས་གཏོང་བ་དང༌། ཆར་པ་བབས་རིམ་བཞིན་རྩ་ཆེའི་རྟེན་དེ་
དག་ཐོག་ཐིགས་པ་རྒྱག་གི་ཡོད་པས་དེ་དག་སྲུང་སྐྱོང་བྱེད་ཆེད་དགོན་པའི་དམངས་གཙོ་བདག་གཉེར་ཨུ་ཡོན་
ལྷན་ཁང་གིས་2006ལོར་དགོན་པ་ཉམས་གསོ་བྱ་རྒྱུའི་ཆེད་ལྗོངས་ནང་བསྟན་མཐུན་ཚོགས་དང༌། ས་ཁུལ་
ནང་བསྟན་མཐུན་ཚོགས། རྫོང་མི་རིགས་ཆོས་དོན་ཅུས་བཅས་ལ་སྙན་སེང་ཞུས་པ་རེད། དེའི་ཐད་རོགས་སྐྱོར་
གནང་མཁན་གཙོ་བོ་རྒྱལ་ཡོངས་སྲིད་གྲོས་ཀྱི་ཨུ་ཡོན་དང་། ལྗོངས་སྲིད་གྲོས་ཀྱི་ཀྲུའུ་ཞི་གཞོན་པ། ལྗོངས་ནང་
བསྟན་མཐུན་ཚོགས་ཀྱི་ཚོགས་གཙོ་བཅས་ཡིན་པའི་སྒྲུབ་ཁང་ཐུབ་བསྟན་མཁས་གྲུབ་རིན་པོ་མཆོག་གིས་སྒོར་
ཁྲི7དམིགས་བསལ་གཟིགས་སྐྱོང་གནང་བ་རྨང་གཞི་དེའི་ཐོག་རྫ་ཡུལ་རྫོང་དང་མི་རིགས་ཆོས་དོན་ཅུས་ཀྱིས་
ཟམ་པ་བརྒྱབ་པ་དང༌། ཐོག་ཁེབས་ལྕགས་ཤོག་གཡོགས་པ། ཨར་འདམ་ལས་གྲུབ་པའི་སྒོ་ཆེན་བཟོ་བ། སྒོ་
དང་སྒེའུ་ཁུང་བརྗེ་བ། ཚོན་གཏོང་བ་སོགས་དགོན་པར་སྒོར་ཁྲི25རི་བའི་འཛུགས་སྐྲུན་བྱས་པས་དགོན་པའི་
ནང་གི་རྒྱལ་ཁབ་རིམ་པའི་རིག་དངོས་རྩ་ཆེ་དག་སྲུང་སྐྱོང་བྱ་རྒྱུར་ཕན་ཐོགས་ངེས་ཅན་བྱུང་བ་མ་ཟད་དགོན་
པའི་དགེ་འདུན་དམངས་དང་ས་གནས་དེ་གའི་མང་ཚོགས་ཀྱིས་དགའ་བསུ་ཚད་མེད་ཐོབ་ཡོད། 2012ལོར་
དགོན་པའི་ཉམས་གསོ་བྱེད་མཁན་རྒྱའི་རུས་མིང་ཀེང་ཞེས་པའི་ཆོས་ལ་དོ་སྣང་ཆེ་བའི་རྒྱ་རིགས་བློ་མཐུན་ཁོང་
གིས་དགོན་པའི་རྡོ་ཟམ་དང༌། གྲྭ་ཤག་ལས་མཇུག དགོན་པའི་ལྕགས་རི་སྐོང་བ། གླིང་སྐོར་དུ་འགྲོ་ལམ་བཟོ་
བ། ལམ་སྐྱོར་བཟོ་བ། ནང་ས་ནས་དབོར་ཡོང་བའི་ཤུག་པ་རྐང་2200ལྷག་ཙམ་བཅས་བཙུགས་པ་དང་ད་
དུང་ཁོང་གིས་ཨར་པོ་རྒྱག་མཁན་ལག་རྩལ་པ་མང་ཤོས་སུ་བཞི་བཅུ་ལྷག་དང་ཉུང་ཤོས་སུ་བཞི་ལྔ་ཙམ་ཉིན་
གྲངས་མང་པོ་ཁོང་རང་ཉིད་ཀྱི་ལས་གྲྭའི་ལས་ཐེབས་བཅག་ནས་དགོན་པར་ལྷག་བསམ་རྣམ་དག་གིས་ཕྱག་ལས་
འབོར་ཆེན་གནང་བས་ཁོང་ལ་དུས་རྣམ་ཡང་ཚེ་ལ་བར་ཆད་མེད་པ་དང་བྱ་བ་ལམ་ལྷོངས་བྱུང་བའི་སྨོན་འདུན་
ཡང་ཞུ་རྒྱུ་དང་ཆབས་ཅིག་ཁོང་ས་ཕྱོགས་གང་དུ་ཕེབས་བཞུགས་ཀྱང་ང་ཚོའི་གསང་སྔགས་ཆོས་གླིང་གི་གྲོགས་པོ་
དང་སྦྱིན་བདག་རྣམ་དག་ཅིག་ཡིན་ནོ། །
ད་ཆ་གོང་རིམ་གྱིས་མ་དངུལ་ཕོན་ཆེན་བཏང་ནས་གསང་སྔགས་ཆོས་གླིང་འགྲོ་ལམ་དུ་སྣུམ་ནག་ལམ་
འདིང་གྱིན་ཡོད།
334



གསུམ་པ། རྟེན་ཇི་ལྟར་ཡོད་མེད་བཤད་པ།
གཅིག དེ་སྔོན་(1966ལོའི་སྔོན)རྟེན་ཇི་ལྟར་ཡོད་ཚུལ།
དེ་སྔོན་རྫོང་དགོན་གཉིས་ཀྱི་བར་དུ་གན་དྷོ ( དྲི་འཛིན་ཁང་སྟེ། གཙང་ཁང་ངམ་གཙུག་ལག་ཁང་ཞེས་
ལེགས་སྦྱར་གྱི་སྐད་དོད་ཡིན) ལྷ་ཁང་དང༌། ཉི་མ་ལྷ་ཁང་། དངུལ་གདུང་ལྷ་ཁང་། ཐུབ་ཆེན་ལྷ་ཁང་བཅས་ལྷ་
ཁང་ཆེན་པོ་བཞི་བཞེངས་ཡོད་ལ་དེ་བཞིན་འདུ་ཁང་ཐོག་རྩེག་གསུམ་ལྡན་གྱི་འོག་ཤོད་དུ་ཚོགས་ཁང་ཡིན་པ་དང་
ཚོགས་ཁང་གི་གཡས་སུ་རྒྱལ་བའི་བཀའ་འགྱུར་རིན་པོ་ཆེ་ཤིང་པར་ལས་གྲུབ་པ་ཆ་ཚང་གཉིས་དང་། རྒྱལ་བའི་
བཀའ་འགྱུར་རིན་པོ་ཆེ་གསེར་བྲིས་མ་ཆ་ཚང་གཅིག གསེར་དང་ལི་ལས་གྲུབ་པའི་སངས་རྒྱས་སྟོང་སྐུ་དང་
གསེར་ཟངས་ལས་གྲུབ་པའི་རྒྱལ་བ་ཡབ་སྲས་གསུམ་གྱི་སྐུ་ཐོག་རྩེག་གཅིག་དང་དགོན་པ་འདིའི་ཕྱག་བཏབ་
མཁན་དེ་མོ་སྐུ་ཕྲེང་བཞི་པ་ཧོ་ཐོག་ཐུ་ངག་དབང་དགེ་ལེགས་རྒྱལ་མཚན་མཆོག་གི་འཇིམ་སྐུ་ཐོག་གཅིག་མ་
བཅས་བཞུགས་ཡོད་པ་དང་ཚོགས་ཁང་སྦུག་ཏུ་དགོན་པ་འདིའི་རྟེན་གཙོ་གསེར་ཟངས་ལས་གྲུབ་པའི་རྒྱལ་བ་
བྱམས་པ་མགོན་པོའི་སྐུ་ཐོག་རྩེག་གཅིག་ཕྱེད་མ་དང་དེའི་གཡས་སུ་གསེར་ཟངས་ལས་གྲུབ་པའི་རྒྱལ་བ་རྡོ་རྗེ་
འཆང་དང་རྗེ་བཙུན་འཇམ་དཔལ་དབྱངས་ཀྱི་སྐུ་ཐོག་རྩེག་གཅིག་ཕྱེད་མ་བཞུགས། དེའི་གཡས་སུ་དགོན་པ་
འདིའི་ཐོག་མ་ཐིག་འཕགས་དགོན་ཕྱག་བཏབ་མཁན་མངའ་རིས་པ་བསྟན་པ་བཟང་པོའི་འཇིམ་སྐུ་ཐོག་གཅིག་
མ་བཅས་བཞུགས་ཡོད་པ་དང་ད་དུང་རྒྱལ་བ་བྱམས་པ་མགོན་པོའི་གཡོན་དུ་གསེར་ཟངས་ལས་གྲུབ་པའི་སྟོན་
པའི་སྐུ་ཐོག་རྩེག་གཅིག་ཕྱེད་མ་བཞུགས། དེའི་གཡོན་དུ་འཇིམ་སྐུ་ལས་གྲུབ་པའི་གདུགས་དཀར་ཕྱག་སྟོང་སྤྱན་
སྟོང་ཐོག་གཅིག་མ་སོགས་བཞུགས་པ་དེ་དག་ལ་རིན་ཆེན་དང་། གཟི་གཡུ། བྱུ་རུ། མུ་ཏིག བིཌཱུརྱ། གཡུ་
དང་མར་གད་སྨུག་པོ། ཀེ་ཀེ་རུ། སྤོས་ཤེལ་སོགས་སྐུ་རྒྱུན་སྤུས་དག་ལ་སྣ་ཁ་མང་པོས་བརྒྱན་ཡོད། ཚོགས་ཁང་
གི་གཡོན་ཕྱོགས་སུ་སྡེ་དགེ་པར་ཁང་ནས་གདན་འདྲེན་ཞུས་པའི་རྒྱལ་བའི་བཀའ་འགྱུར་རིན་པོ་ཆེ་ཆ་ཚང་གཅིག་
དང༌། བཀའ་འགྱུར་རིན་པོ་ཆེ་བྲིས་མ་ཆ་ཚང་གཅིག རྒྱལ་བ་ཡབ་སྲས་གསུམ་གྱི་གསུང་འབུམ་ཆ་ཚང་གཅིག
དབུས་གཙང་ནས་གདན་འདྲེན་ཞུས་པའི་རྒྱལ་བའི་བཀའ་འགྱུར་རིན་པོ་ཆེ་ཆ་ཚང་གཅིག་དང་བསྟན་འགྱུར་རིན་
པོ་ཆེ་ཆ་ཚང་གཅིག་བཅས་བཞུགས་ཡོད། དེའི་གཡོན་དུ་འཇིམ་སྐུ་ལས་གྲུབ་པའི་འཇིགས་བྱེད་ལྷ་བཅུ་གསུམ་
ཐོག་གཅིག་མ་དང་རྒྱལ་བ་བྱམས་པ་ཁྲོམ་གདན་མ་ཞེས་པའི་སྐུའི་ཞབས་སུ་འཁོར་ལོ་བསྒར་བ་ཞིག་བཞུགས་
ཡོད། དེ་ནི་ལོ་རེར་དགོན་པར་སྐོར་བ་ཞིག་གདན་དྲངས་སྲོལ་ཡོད། །
ཐོག་རྩེག་གཉིས་པའི་ཤར་ཕྱོགས་སུ་སངས་རྒྱས་ཚེ་དཔག་མེད་ཀྱི་ལྷ་ཁང་ཡིན་ལ་དེའི་ནང་གསེར་ཟངས་
ལས་གྲུབ་པའི་སངས་རྒྱས་ཚེ་དཔག་མེད་ཀྱི་སྐུ་ཐོག་གཅིག་མ་བཞུགས་ཡོད་པ་དེའི་གཡོན་དུ་དགོན་པ་འདིའི་
འཛུགས་སྐྲུན་དང་། རྒྱ་སྐྱེད་གནང་མཁན་དང་། ཆོ་ག་ཕྱག་ལེན་དག་ཐེར་གནང་མཁན་སོག་ཞིང་དཔོན་སློབ་
( སློབ་དཔོན་ནམ་མཁན་པོའི་མིང) བླ་མ་བྱམས་པ་ཡེ་ཤེས་མཆོག་གི་དངུལ་གདུང་རིན་ཆེན་སྣ་ལྔས་བརྒྱན་པའི་
ཐོག་གཅིག་མ་ཞིག་དང་གཞན་ཡང་གསེར་སྐུ་དང༌། ལི་སྐུ། དངུལ་སྐུ་སོགས་རྩ་ཚེའི་སྐུ་འདྲ་ཆེ་ཆུང་མི་འདྲ་བ་
335



མང་པོ་བཞུགས་ཡོད་དོ། །བྱང་ཕྱོགས་སུ་ཐོག་གཅིག་མའི་ནང་འཇིམ་སྐུ་ལས་གྲུབ་པའི་གནས་བརྟན་བཅུ་དྲུག་
དང་། རྟེན་གཙོ་རྒྱལ་བ་ཤཱཀྱ་ཐུབ་པ། རྒྱལ་བ་ཡབ་སྲས་གསུམ་བཅས་བཞུགས་ཤིང་བྱིན་རླབས་རབ་ཏུ་འཕྱུར་
བའི་སྐུ་འདྲ་ཆུང་གྲས་མང་པོ་བཞུགས་ཡོད་པ་དང་གསེར་བྲིས་དང་དངུལ་བྲིས་ལས་གྲུབ་པའི་འབུམ་དུམ་པ་བཅུ་
དྲུག་བཅས་བཞུགས་ཡོད། ལྷོ་ཕྱོགས་སུ་སྲུང་མ་ལྷ་ཁང་ནང་གསེར་ཟངས་ལས་གྲུབ་པའི་ལྷ་མགོན་ཆོས་གསུམ་
དང་། ལྕམ་སྲིང་། རྣམ་ཐོས་སྲས། ཉང་བྲན་རྒྱལ་ཆེན་ཀརྨ་འཕྲིན་ལས་སོགས་བཞུགས་ཡོད་དོ། །
ཐོག་རྩེག་གསུམ་པའི་ནི་དངུལ་གདུང་ལྷ་ཁང་ཡིན་ལ་དེའི་ནང་དེ་མོ་སྤྲུལ་སྐུ་ངག་དབང་དགེ་ལེགས་རྒྱལ་
མཚན་མཆོག་གིས་བཞེངས་པའི་དངུལ་ལས་གྲུབ་པའི་སྟོན་པ་ཐུབ་པའི་དབང་པོའི་སྐུ་དང་མཆོད་རྟེན་ཆ་བརྒྱད་
(རྒྱལ་བ་ལྔ་པ་ཆེན་པོས་བཀའ་བཀོད་གནང་བ་དང་དེ་མོ་རིན་པོ་ཆེས་གཙོ་འགན་ཁུར་ནས་བལ་པོའི་མགར་
བས་བརྡུངས་པའི་མཆོད་རྟེན་བརྒྱད་པོ་ནི་རྟེན་ཤིན་ཏུ་རྩ་ཆེ་བ་དང་བཟོ་བཀོད་ངོ་མཚར་ཞིང་བཟོ་དབྱིབས་ཧ་
ཅང་ལེགས་པོ་ཞིག་ཡོད། དེར་རབ་གནས་གནང་མཁན་ནི་ལྔ་པ་ཆེན་པོས་ལྷ་སའི་རྒྱུད་སྨད་གྲྭ་ཚང་གི་རྒྱུད་པ་བླ་
མ8འདི་གར་ཆེད་མངགས་བཏང་གནང་ནས་མཐོང་ཆེན་དེ་ལྟར་གནང་མྱོང་ཡོད། ཕྱིས་སུ་ས་ཡོམ་ཆེན་པོ་ཞིག་
བརྒྱབ་ནས་དངུལ་གདུང་ཁང་གི་ཟུར་ཞིག་ལོག་སྟབས་མཆོད་རྟེན་ཁ་ཤས་ལ་ཅུང་སྐྱོན་ཆག་ཤོར། སྐབས་དེ་བོད་
ས་གནས་སྲིད་གཞུང་གིས་དངུལ་རྟ་རྨིག་མ་སོགས་འགྲོ་སོང་མང་པོ་བཏང་ནས་སྨད་ཕྱོགས་སུ་སྐད་གྲགས་ཡོད་
པའི་རྫ་སྟོད་མགར་བར་བཟོ་རུ་བཅུག་པ་རེད། རྫ་སྟོད་མགར་བས་མཆོད་རྟེན་དེ་དག་མཐོང་རྗེས་མིས་རྡུང་བའི་
མཆོད་རྟེན་རེད་མི་འདུག་ཅེས་ཆེར་བསྟོད་བྱས་མྱོང་ཡོད། རྗེས་སུ་མཆོད་རྟེན་ཉམས་གསོ་གྲུབ་རྗེས་དེ་སྔོན་བཟོ་
བཀོད་དང་བསྡུར་ན་ཅུང་ཞན་པ་ཡོད་ཅེས་ཤོད་སྲོལ་ཡོད) བཞུགས་པ་དེ་དག་གི་གུར་ཕྱིང་སྟེང་དུ་གཡུའི་སྒྲོལ་མ་
དང༌། བྱུ་རུའི་ཚེ་དཔག་མེད། ཤེལ་གྱི་འཇམ་དཔལ་དབྱངས། མུ་མེན་གྱི་རྡོ་རྗེ་འཆང༌། ལྕགས་ལས་གྲུབ་པའི་
ཕྱག་ན་རྡོ་རྗེ། གཟི་ཡི་འཁྱུད་ཤེལ་སོགས་ཆེ་ཆུང་སོར་བཞི་ཙམ་རེ་བཞུགས་ཡོད། རྒྱལ་དབང་ལྔ་པ་ཆེན་པོས་
གནང་བའི་རྒྱ་གར་ཤར་ལི་ལས་གྲུབ་པའི་སྟོན་པའི་སྐུ་དེ་ནི་དགོན་པའི་གྲྭ་པ་ཡོངས་ཀྱི་འབྲལ་སྤང་ཡིན་ཞེས་ཤོད་
ཀྱི་ཡོད། །
གཉིས། ད་ལྟ་(1985ལོའི་རྗེས)རྟེན་གང་དང་གང་ཡོད་ཚུལ་བཤད་པ།
རྒྱལ་བའི་སྐུ་གསུང་ཐུགས་ཀྱི་རྟེན་བྱིན་རླབས་གཟི་འོད་འབར་བ་རྣམས་འཇིག་རྟེན་ཀུན་གྱི་བསོད་ནམས་
ཀྱི་ཞིང་མཆོག་དམ་པར་བཞུགས་པ་དང་ཡུལ་ཕྱོགས་དེ་གའི་དད་ལྡན་སྐྱེ་བོའི་ཚོགས་མང་པོ་པད་མཚོར་ངང་མོ་
འདུ་བ་བཞིན་ཡོད་པ་སྟེ། དང་པོ་བྱམས་པ་ལྷ་ཁང་དུ་རྒྱལ་བ་བྱམས་པ་མགོན་པོའི་འཇིམ་སྐུ་ཐོག་རྩེག་གཅིག་
ཕྱེད་མ་དང་། རྒྱལ་བ་ཡབ་སྲས་གསུམ་གྱི་འཇིམ་སྐུ། གསེར་ཟངས་སྐུ་དང༌། ལི་སྐུ། ཟངས་སྐུ་སོགས་ཆེ་ཆུང་
འཁྲུ་གང་རེ་ཙམ་དང་ཆུང་ཤོས་ལ་མཛུབ་གང་རེ་ཙམ་བྱེད་པ་ཁྱོན་བསྡོམས73 བཅས་བཞུགས་ཡོད་པ་དང་།
ད་དུང་དངུལ་ཏིང་བཅུ་དང༌། རག་ཏིང་། ཟངས་ཏིང་། ལི་ཏིང་བཅས་ཁྱོན་བསྡོམས་300དང་རྒྱ་གླིང་ཆ་
གཉིས་དང་། ཟངས་དུང་ཆ་གཉིས། རག་དུང་ཆ་གཅིག དུང་དཀར་ལྔ། སིལ་སྙན་གཅིག སྡུག་རྙིང་པ་ཆ་ལྔ།
336



དྲིལ་བུ་བཅུ་བཅས་བཞུགས་སུ་གསོལ་ཡོད། གསར་དུ་བླ་བའི་ནང་སྟོན་པ་ཐུབ་པའི་དབང་པོའི་སྐུ་དང༌། རྗེ་
བཙུན་འཇམ་དཔལ་དབྱངས་ཀྱི་སྐུ་བརྙན། རྒྱལ་བ་ཚེ་དཔག་མེད་ཀྱི་སྐུ་བརྙན། དཔལ་ཕྱག་ན་རྡོ་རྗེའི་སྐུ་བརྙན།
རྗེ་བཙུན་འཕགས་མ་སྒྲོལ་མའི་སྐུ་བརྙན། རྒྱལ་བ་ཡབ་སྲས་གསུམ་གྱི་སྐུ་བརྙན། འདོད་ཁམས་བདག་མོ་དཔལ་
ལྡན་ལྷ་མོའི་སྐུ་བརྙན་བཅས་དང་ད་དུང་གསར་དུ་བླུས་བའི་ནང་རྒྱལ་བའི་བཀའ་འགྱུར་རིན་པོ་ཆེ་ཆ་ཚང་གསུམ་
དང༌། མདོ་སྡེ་བསྐལ་བཟང༌། བརྒྱད་སྟོང་པ། གཟུངས་བསྡུས་སོགས་རྒྱུན་མཁོའི་ཡིག་རིགས་པོད་ཁྱོན་300
ལྷག་ཙམ་དང་གསར་དུ་བླུས་བའི་ཐང་གའི་ནང་རྒྱ་གར་རྒྱན་དྲུག་མཆོག་གཉིས་སོགས་དང་ལྡེབས་རིས་ཐོག་ཡོད་
པ་ནི་ལྟུང་བ་བཤགས་པའི་ལྷ་སོ་ལྔ་དང༌། འཕགས་པ་གནས་བརྟན་བཅུ་དྲུག སྨན་བླ་བདེ་གཤེགས་བརྒྱད།
གདུགས་དཀར། རྒྱལ་བ་བློ་བཟང་གྲགས་པ། རྗེ་བཙུན་སྒྲོལ་མ། འཕགས་པ་འཇམ་དཔལ་དབྱངས་སོགས་
བཞུགས་ཡོད་པ་མ་ཟད་ད་དུང་ལྷ་ས་དང་བརྒྱད་གཅིག་སོགས་སུ་ཡོད་པའི་རྫ་ཡུལ་བས་ཞལ་འདེབས་ཕུལ་སྟབས་
དགོན་པའི་ཐོག་ཁང་དུ་རྒྱལ་མཚན་ཆེ་བ་གཅིག་དང་
། ཆུང་བ་གཉིས། རི་དགས་ཆོས་འཁོར་ཆ་ཚང་། གན་ཇི་
ར་སོགས་གསར་དུ་བཞེངས་ཡོད་པ་བཅས་སོ། །
བཞི་པ། ཆོ་ག་ཕྱག་ལེན་ཇི་ལྟར་བྱེད་ཚུལ་བཤད་པ།
འཆར་ཅན་གྱི་བོད་ཟླ9པའི་ཚེས་15ནས་ཚེས25བར་གསང་བ་འདུས་པའི་དབང་ཕྱོགས་ཉིན་བཅུ་
འཚོགས་པ་བོད་ཟླ་10པའི་ཚེས་15ནས་ཚེས་23ཉིན་བར་བདེ་མཆོག་ལཱུ་ཨི་པའི་དབང་ཕྱོགས་ཉིན་དགུ་ཚོགས་
ཀྱི་ཡོད་པ་དང་ཚེས24ཉིན་བྱམས་ཆེན་ཆོས་རྗེའི་འདས་མཆོད་( བྱམས་ཆེན་ཆོས་རྗེ་ཤཱཀྱ་ཡེ་ཤེས་པེ་ཅིང་ནས་
བོད་དུ་ཕྱིར་ཕེབས་མཛད་པའི་ལམ་བར་མཛོ་མོ་མཁར་དུ་ཤིང་ཡོས་1435ལོའི་ཟླ10ཚེས་24ཉིན་སྐུ་མྱ་ངན་
ལས་འདས) ལ་གསང་བདེ་འཇིག་གསུམ་གྱི་བླ་མཆོད་ཚོགས་འཁོར་དང་བཅས་པ་ཉིན་གཅིག ཚེས་25ཉིན་
རྒྱལ་བ་བློ་བཟང་གྲགས་པའི་འདས་མཆོད་(རབ་བྱུང་བདུན་པའི་ས་ཕྱག་(1419) ཟླ་10ཚེས་25ཉིན་སྔ་དྲོ་ཉི་
དྲོད་ཙམ་ལ་དགའ་ལྡན་གཟིམ་ཁང་འོད་གསལ་སྦུག་ཏུ་སྐུ་གཤེགས) བདེ་གསང་འཇིགས་གསུམ་དང་བླ་མ་
མཆོད་པའི་ཚོགས་འཁོར་རྒྱས་པ་བཅས་ཉིན་གཅིག ཚེས27ནས་གདུགས་དཀར་མདོས་ཆེན་དང༌། སེང་
གདོང་མའི་གཏོར་བཟློག སྒྲོལ་མ་གཡུལ་མདོས། མ་མོ་འཁྲུགས་སྐོང༌། བརྒྱ་བཞི། ཤེར་སྙིང་བདུད་བཟློག་
བཅས་ཚེས29ཉིན་བར་ཉིན་གཉིས་གསུམ་གཡས་གཡོན་དུ་འཚོགས་ནས་གཏོར་རྒྱག་བྱེད་སྲོལ་ཡོད། བོད་
ཟླ་11པའི་ཚེས25ནས་ཚེས་29ཉིན་བར་ལྷ་མགོན་ཆོས་གསུམ་དང་། ལྕམ་སྲིང༌། རྣམ་སྲས། རྒྱལ་པོ་སྐུ་ལྔ།
(རྒྱལ་པོ་སྐུ་ལྔ་ནི་དབུས་ཕྱོགས་ཐུགས་ཀྱི་རྒྱལ་པོ་དང༌། ཤར་ཕྱོགས་སྐུའི་རྒྱལ་པོ་དང་། ལྷོ་ཕྱོགས་ཡོན་ཏན་གྱི་
རྒྱལ་པོ། ནུབ་ཕྱོགས་གསུང་གི་རྒྱལ་པོ། བྱང་ཕྱོགས་འཕྲིན་ལས་ཀྱི་རྒྱལ་པོ་བཅས་སོ) དམ་ཅན། གནས་ཆུང་།
ཉང་བྲན་རྒྱལ་ཆེན་བཅས་སྲུང་མ་སྤྱིའི་བསྐང་གཤགས་འདོན་རྟ་དབྱངས་འགྱུར་ཁུག་ལྡན་གསུམ་གྱི་ཐོག་ནས་
ཉིན་ལྔ་འཚོགས་ཏེ་ཚེས་29ཉིན་ལ་གཏོར་རྒྱག་བྱེད་སྲོལ་ཡོད། བོད་ཟླ་12པའི་ཚེས7ནས་མ་ཎི་བུམ་སྒྲུབ་ཉིན་
ལྔ་འཚོགས་ཏེ་ཚེས་11ལ་དབང་ཆེན་བཙུགས་སྲོལ་ཡོད། སྐབས་དེ་བྱམས་པ་ཁྲོམ་གདན་མ་ཞུ་བ་ཞིག་ཡོད་པས་
337



དགོན་པར་བསྐོར་བ་ཞིག་གདན་འདྲེན་ཞུ་གི་ཡོད་ལ་སེར་སྐྱ་མང་ཚོགས་ཀྱི་མཇལ་ཁ་ཡང་འགྲོ་སྲོལ་ཡོད། བོད་
ཟླ་དང་པོ་ཚེས་གཅིག་ནས་ལོ་གསར་གྱི་སྐབས་མགོན་པོ་དང་། ཆོས་རྒྱལ། ལྕམ་སྲིང་། རྣམ་སྲས། དཔལ་ལྡན་
ལྷ་མོའི་ཚེས་གཏོར་བཅས་ཉིན་གཅིག་ཚོགས་སྲོལ་ཡོད། ཚེས7ནས་ཆོ་འཕྲུལ་དུས་ཆེན་སྐབས་སྒྲུབ་སྡེ་བཞི་ཁག་
བགོས་ནས་གསང་འདུས་དབང་མཆོག་དང༌། བདེ་མཆོག འཇིགས་བྱེད། ཀུན་རིག་བཅས་དབང་མཆོག་
ཉིན་བཅུ་ཚོགས་གྲུབ་རྗེས་སྒྲུབ་སྡེ་བཞིའི་སྦྱིན་སྲེག་ཕུལ་བ་དང་ཚེས་16ཉིན་མོར་འཚམ་བརྒྱབ་ནས་དགོང་མོ་
དྲུག་ཅུ་མའི་གཏོར་རྒྱག་སྐབས་དགྲ་ལྷ་ཆེན་པོ་གནས་ཆུང་ཆོས་སྐྱོང་སྐུ་ཕེབས་ཀྱི་ཡོད། བོད་ཟླ་2པའི་ཚེས་3ནས་
འཇིགས་བྱེད་དབང་ཆོག་ཉིན་བརྒྱད་འཚོགས་ཏེ་ཚེས་10ལ་ངེས་པར་དུ་སྦྱིན་སྲེག་ཕུལ་སྲོལ་ཡོད་པ་དེ་ནི་སོག་
ཞིང་དཔོན་སློབ་བླ་མ་ཡེ་ཤེས་མཆོག་གིས་སྲོལ་གཏོད་མཛད་པ་ཡིན་ནོ། །བོད་ཟླ་3པའི་ནང་སྨན་བླ་མདོ་ཆོག་
ཡིད་བཞིན་དབང་རྒྱལ་ཉིན་བཞི་འཚོགས་པ་དང༌། མཆོག་ལྡན་མ་ཉིན་གསུམ། སྒྲོལ་ཆོག་ཉིན་གསུམ་བཅས་
ཁྱོན་བསྡོམས་ཉིན་བཅུ་ཚོགས་སྲོལ་ཡོད། བོད་ཟླ་4པའི་ཚེས་3ནས་བདག་འཇུག་བདེ་གསང་འཇིགས་གསུམ་
གྱི་དབང་ཆོག་ཉིན་བརྒྱད་ཚོགས་གྲུབ་རྗེས་སྦྱིན་སྲེག་ཕུལ་སྲོལ་ཡོད། ཚེས་12ནས་སྨྱུང་གནས་ཆ་ གཉིས་
ཚེས་16ཉིན་བར་དུ་ཚོགས་སྲོལ་ཡོད། བོད་ཟླ་5པའི་ཟླ་འགོར་རྒྱལ་བའིབཀའ་འགྱུར་དག་ཐོན་ལ་ཉིན་ལྔ་དང་
འཇིགས་བྱེད་དབང་ཆོག་ལ་ཉིན་བཞི་དང་ཚེས་15ཉིན་ལ་འཛམ་གླིང་སྤྱི་བསངས་དང་དགྲ་ལྷ་ཆེན་པོ་གནས་
ཆུང་ཆོས་སྐྱོང་སྐུ་ཕེབས་གནང་ནས་གྲྭ་པ་ཡོད་དོ་ཅོག་གིས་མཇལ་ཁ་ཞུས་ཏེ་ལས་དོན་རྣམས་སྙན་སེང་ཁག་
གསུམ་གྱི་ཐོག་ནས་ཞུ་སྲོལ་ཡོད། དང་པོ་སངས་རྒྱས་ཀྱི་བསྟན་པ་རྒྱས་པ་དང་འགྲོ་ཀུན་བདེ་མིན་སྐོར་དང་།
གཙུག་ལག་ཁང་གི་སྟེང་ཤོད་བར་གསུམ་དུ་མེ་དགྲ་རྐུན་གསུམ་ཇི་ཡོང་མ་འོང་ལུང་བསྟན་དང་། གཉིས་པ་
མཆོག་སྤྲུལ་རྣམ་གསུམ་གཙོས་པའི་དགེ་འདུན་གྲལ་རིམ་མཐོ་འབྲིང་དམའ་གསུམ་གྱི་སྐུ་ཚེ་ལ་བར་ཆད་ཇི་ཡོང་
དང༌། གསུམ་པ་གྲྭ་ཚང་འདིའི་ཁོངས་གཏོགས་སུ་རྣམ་དཀར་མཆོད་རྒྱུན་གྱི་གཏོང་ཐེབས་སོགས་དང༌། རྒན་
བཞོན་ཕོ་མོ། ལོ་ལེགས། ཕྱུགས་རིགས་དཀར་ནག་སོགས་ལ་བགེགས་བར་ཆད་ཇི་ཡོང་སོགས་ཀྱི་སྐུའི་རིམ་གྲོ་
གང་དགོས་དང་དེ་དག་བཟློག་པའི་ལུང་བསྟན་གནང་བ་སོགས་དང་གྲྭ་པ་འདུལ་ཁྲིམས་མི་གཙང་བ་ཡོད་རིགས་
རྣམས་དགོན་པའི་སྐྱིད་སྡུག་ནས་འབུད་སྲོལ་ཡོད། བོད་ཟླ་དྲུག་པའི་ཚེས3ནས་5ཉིན་བར་ཆོས་འཁོར་དུས་
ཆེན་གྱི་སྐབས་རབ་གནས་དགེ་ལེགས་ཆར་འབེབས་ཉིན་གསུམ་འཚོགས་གྲུབ་རྗེས་རྫོང་ལྷན་རྒྱས་གཉིས་ནས་ལྷ་
ཕོག་(མཆོད་རྒྱུན་ཐེབས་རྩ) དང་གྲྭ་པ་རྣམས་ལ་ཤ་མར་འབྲུ་གསུམ་གྱི་ཐོག་གནང་གི་ཡོད། ཚེས་10ནས་
ཚེས་14ཉིན་བར་ བཀའ་ འགྱུར་དག་ཐོན་གཅིག་ཀློག་སྲོལ་ཡོད་ ལ་ ཚེས་15ནས་དབྱར་གནས་འཁེལ་བས་
མཚམས་ཟླ་ བ་ གཅིག་ དང་ ཞག་བཅོ་ ལྔའི་ བར་ འདུལ་ ཁྲིམས་ ཤིན་ ཏུ་ བསྡམས་ སྲོལ་ཡོད། བོད་ ཟླ8པའི་
ཚེས་1ནས་ཚེས་15ཉིན་བར་གྲྭ་པ་ཚང་མ་དགོན་པའི་བླ་རི་ཐང་དུ་དབྱར་སྐྱིད་གཏོང་བར་འགྲོ་ཆོག་གི་ཡོད།
དེའི་རིང་དགོན་གཞུང་ནས་འགྲོ་སོང་གཏོང་སྲོལ་ཡོད། མདོར་ན་དགོན་པའི་ཐེབས་རྩ་ནང་མ་ཚུད་པའི་རྒྱུན་
གཏན་གྱི་ཞབས་རིམ་ཆུང་གྲས་ཕུད་པའི་ལོ་ལྟར་ལོ་འཁོར་རེ་ལ་དེ་སྔོན་བོད་གཞུང་ནས་གཏན་འབེབས་བྱས་པའི་
338



བཟློག་ཆེན་དང་བདག་འཇུག་ཉིན་120འཚོགས་པ་དེའི་ཉིན་རེ་ལ་བརྒྱ་མཆོད་གང་མང་དང་སྟོང་མཆོད་གང་
མང་བཅས་ཕུལ་སྲོལ་ཡོད་དོ། །
ལྔ་པ། གཙུག་ལག་ཁང་གི་བཅའ་ཡིག་དང་སྤྲུལ་སྐུའི་ལོ་རྒྱུས།
གཅིག གཙུག་ལག་ཁང་གི་འགན་འཁུར་བ་དང་བཅའ་ཡིག
དགོན་པ་འདི་བཅོ་བརྒྱད་མཁན་པོ་གཅིག་དང་། ཚོགས་ཀྱི་ལས་སྣ་གསུམ། གྲོས་ར་བ་མི་དགུ་བཅས་
འགན་འཁུར་བ་མི་བཅུ་གསུམ་ཡོད་པ་དེ་དག་ལ་ལས་སྣ་བཅུ་གསུམ་( དགེ་འདུན་པ་སྤྱིའི་ལས་བྱེད་མཁན) ཞེས་
བརྗོད། མི་བཅུ་གསུམ་པོ་དེ་དག་གིས་དགོན་པའི་ཕྱི་ནང་ཀུན་གྱི་བྱ་བར་འགོ་འཛིན་བྱེད་ཀྱི་ཡོད། ཆོས་འདུལ་
པའི་ནང་གསུངས་པ་ལྟར་དགེ་སློང་ལ་འདུལ་ཁྲིམས་ཉིས་བརྒྱ་ང་བཅུ་རྩ་གསུམ་དང་དགེ་ཚུལ་ལ་བླང་འདས་
( དགེ་ཚུལ་གྱི་བསླབ་བྱ་སྟེ་རབ་ཏུ་བྱུང་བས་ཁས་བླངས་པའི་བསླབ་བྱ་ལས་འདས་པའམ་འགལ་བ་ཞེས་པའི་
དོན)སོ་དྲུག་སོགས་སྲུང་དགོས་པ་སྨོས་མེད་ཐོག་ད་དུང་བཤེས་གཉེན་བསྟེན་ཚུལ་ལོག་པ་དང་། རྒན་གཞོན་
དབར་གོ་རིམ་མི་བརྩི་བ། དགོན་ཁྲིམས་སྣང་བ་མི་འཇོག་པ། དགེ་འདུན་ཕན་ཚུན་དབྱེན་དཀྲུག་པ་སོགས་མི་
དགེ་བའི་བྱ་བའི་རིགས་ཐོན་ཚེ་ལས་སྣ་བཅུ་གསུམ་གྱིས་བླ་སྤྲུལ་དང་གྲྭ་པ་མཐོ་དམའ་སུ་ཡིན་རུང་དགོན་པའི་
སྐྱིད་སྡུག་ནས་ངེས་པར་དུ་ཕུད་ཀྱི་ཡོད། གསང་སྔགས་ཆོས་འཁོར་གླིང་ནི་ཞྭ་སེར་བསྟན་པའི་རིང་ལུགས་ཀྱི་
རྒྱུད་འཛིན་པ་ཡིན་པས་དགོན་པའི་སྤྲུལ་སྐུ་རྣམ་གསུམ་དང༌། དགེ་བའི་བཤེས་གཉེན་ཆེན་མོ། བླ་མ། གྲྭ་པ་སུ་
ཡིན་རུང་མོ་རྒྱག་མི་ཆོག་པ་དང་། པྲ་ཕབ་མི་ཆོག་པ། མངོན་ཤེས་སོགས་བཤད་མི་ཆོག་པ། ལྷག་པར་དུ་གྲུབ་
མཐའི་དབར་ཕྱོགས་རིས་དང་གྲུབ་རྟགས་སོགས་རྩ་བ་ནས་སྟོན་ཆོག་གི་མེད། གལ་སྲིད་དེ་ལས་འགལ་ཚེ་
དགོན་པའི་སྤྱིའི་བཀའ་ཁྲིམས་དང་འགལ་བས་གོང་གསལ་ལྟར་དགོན་པའི་སྐྱིད་སྡུག་ནས་ངེས་པར་དུ་ཕུད་སྲོལ་
ཡོད་དོ། །
གཉིས། གཙུག་ལག་ཁང་གི་སྤྲུལ་སྐུ་རིམ་བྱོན་སྐོར། །
1. སྐྱིད་ཤོས་སྤྲུལ་སྐུ། དགོན་པའི་ཁྲི་བཞུགས་སྐྱིད་ཤོས་སྤྲུལ་སྐུ་རིན་པོ་ཆེའི་སྐུ་ཕྲེང་དང་པོའི་མཚན་ལ་
དཔལ་བླ་མ་ཞེས་བརྗོད། འཁྲུངས་ཡུལ་དང་། ཡབ་ཡུམ། འདས་ལོ་བཅས་ཀྱི་ལོ་ཚིགས་གསལ་པོ་མི་གསལ་
ཡང་ངག་རྒྱུན་དུ་སྤྲུལ་སྐུ་དེ་ཉིད་མཚོ་ལུང་གངས་རིའམ་ཨ་སྤྲ་གངས་ལའི་ཐོག་ནས་ཁོང་གཅིག་པུ་ཕེབས་ཡོང་
སྐབས་རི་གཤམ་དུ་ལུང་པ་སྔོ་ཐིང་ངེར་ཡོད་པ་གཟིགས་པས་ཁོང་གི་ཐུགས་ལ་ལུང་པ་དེ་ཅི་འདྲའི་སྐྱིད་པ་ལ་ཨང་
དགོངས་ནས་ས་ཆ་དེར་ངའི་སྡོད་གནས་སྐྱིད་ཤོས་ཡིན་ཞེས་གསུངས་པས་དུས་དེ་ནས་བཟུང་སྐྱིད་ཤོས་ཞེས་པའི་
ལུང་པའི་མིང་ཡང་ཐོགས་དོན་དེ་ལྟར་ཡིན་པ་དང་སྐྱིད་ཤོས་སྤྲུལ་སྐུའི་མཚན་ཡང་ལུང་པར་བརྟེན་ནས་ཚུར་
ཐོགས་ཡོད་ཤེས་ཐུབ། སྤྲུལ་སྐུ་རིན་པོ་དེ་ཉིད་གང་འཚམས་ཤིག་རིང་ལྷ་སར་ཕེབས་ནས་གདན་ས་གསུམ་གྱི་ཡ་
གྱལ་སེ་ར་དགོན་པའི་ནང་གཞུང་ཆེན་བཀའ་པོད་ལྔ་ལ་སྦྱངས་པ་མཐར་ཕྱིན་པ་གནང་སྟེ་དགེ་བཤེས་ལྷ་རམས་
པའི་མཚན་སྙན་དང་པོ་ཐོབ་ནས་སེ་ར་ཚ་བ་ཁང་ཚན་གྱི་ཁྲི་ལ་འཁོད་ནས་སེ་རའི་ཚ་བ་ཁང་ཚན་གྱི་བླ་སྤྲུལ་ཆེ་
339



གྲས་ཤིག་ཏུ་གྱུར་ཡོད། སྐུ་ཕྲེང་གཉིས་པ་ནས་བདུན་པའི་བར་གྱི་མཚན་དང་འཁྲུངས་ཡུལ་སོགས་དེ་ཙམ་གསལ་
པོ་མ་ཤེས་སྟབས་འདི་རུ་འབྲི་རྒྱུའི་སྤོབས་པ་མ་མཆིས། སྐྱིད་ཤོས་རིན་པོ་ཆེ་སྐུ་ཕྲེང་བརྒྱད་པའི་འཁྲུངས་ཡུལ་ནི་
ཀོང་པོ་དྭགས་ཁུལ་དུ་ཡིན་པ་དང་དགུང་ལོ་དགུ་པའི་ཐོག་རང་དགོན་གྱིས་སྐུ་ཕྲེང་བདུན་པའི་ཡང་སྲིད་དུ་ངོས་
འཛིན་ཞུས་ཏེ་རང་རེའི་དགོན་པའི་སྐུ་ཞབས་ཆོས་འབྱོར་གྱིས་གཙོས་པའི་ཡང་སྲིད་བཙལ་འཚོལ་བྱེད་མཁན་
རྣམས་ནས་ཡང་སྲིད་རིན་པོ་ཆེ་ཆིབས་རྟ་ཐོག་བསྐྱོན་ཏེ་རང་དགོན་ཕྱོགས་སུ་གདན་འདྲེན་ཞུ་སྐབས་སྤོ་བོ་སྦ་
མཁར་དགོན་གྱི་ཉེ་འགྲམ་དུ་རི་ལམ་གད་པ་ཞིག་གི་སྟེང་ནས་ཆིབས་རྟའི་ཐོག་ཕེབས་སྐབས་ཆིབས་རྟ་ཁྲིད་
མཁན་ཆོས་འབྱོར་གྱི་ལག་ཏུ་རང་སྲུང་མདུང་ཞིག་འཁྱེར་ཡོད་པས་ཡང་སྲིད་རིན་པོ་ཆེ་མདུང་དེའི་སྟེང་དུ་ལྷུང་
ནས་ཞབས་ཀྱི་བརླ་ཤ་ལ་རྨས་སྐྱོན་ཕོག་པའི་རྐྱེན་བྱས་ནས་སྤོ་བོ་རྦ་ཁ་དགོན་དུ་སྐུ་གཤེགས་ཏེ་རང་དགོན་གྱི་ཁྲི་
ཐོག་ཏུ་བཞུགས་ཐུབ་པ་བྱུང་མེད། སྐྱིད་ཤོས་རིན་པོ་ཆེ་སྐུ་ཕྲེང་དགུ་པ་ནི་མགོ་ཡུལ་ཚོ་དྲུག་གྲོང་དུ་ཡབ་ཨ་ཚོགས་
དང་ཡུམ་རིག་འཛིན་ལྷ་མོ་གཉིས་ཀྱི་སྲས་སུ་བོད་རབ་བྱུང་བཅུ་དྲུག་པའི་ཤིང་ཕྱག་(སྤྱི་ལོ་1935)ལོའི་བོད་ཟླ་
དང་པོའི་ཚེས3ཉིན་འཁྲུངས། གནས་ཆུང་ཆོས་སྐྱོང་གིས་ལུང་བསྟན་གནང་བ་དང་སྐུ་གོང་མའི་ཞབས་ཀྱི་བརླ་
ཤ་ལ་རྨས་སྐྱོན་ཕོག་པའི་རྗེས་ཤུལ་ཡོད་པ་སོགས་རྟགས་མཚན་ཡང་དག་ཅིང་འཕྱུགས་པ་མེད་པ་ཞིག་ཡོད་པས་
དགུང་ལོ་བདུན་གྱི་ཐོག་ཡང་སྲིད་དུ་ངོས་འཛིན་ཞུས་ཏེ་མཚན་ལ་བློ་བཟང་ཡེ་ཤེས་ཞེས་ཞུ་བ་དང་ཕྱིས་ལྷོ་ཁར་
གཞིས་ཆགས་སྐབས་སོ་སོས་སོ་སོར་མིང་བསྟན་འཛིན་ཆོས་འཕེལ་ཞེས་འབོད་པ་ཡིན་ནོ། །ཕྱིས་སུ་སེ་ར་ཐེག་
ཆེན་གླིང་དུ་གཞུང་ཆེན་བཀའ་པོད་ལྔ་ལ་སྦྱངས་པ་མི་དམན་པ་བྱས་ཀྱང་དུས་ཟིང་སོགས་ཀྱིས་རྐྱེན་པས་ལྷོ་ཁར་
གཞིས་ཆགས་ནས་དེ་རུ་སྐུ་གཤེགས་པ་དང་སྐུ་གདུང་རང་ཡུལ་དུ་གདན་དྲངས་ནས་མགོ་ཡུལ་མཚོ་ལུང་སྐྱིད་
ཤོས་སྐུ་གདུང་ཐང་དུ་དེ་སྔོན་སྐུ་ཕྲེང་རིམ་བྱོན་མཆོད་རྟེན་བརྒྱད་ཀྱི་མཚམས་སུ་དགོན་པའི་ཀྲུའུ་རེན་རྒན་དབང་
ཕྱུག་ལགས་དང་དེ་སྔོན་མགོ་ཆེན་སློབ་ཆུང་གི་དགེ་རྒན་གྲགས་པ་རྡོ་རྗེ་རྣམ་གཉིས་ཀྱི་གཙོ་འགན་འཁུར་བ་དང་
མཚོ་ལུང་མི་སེར་གྱིས་དཀའ་སྤྱད་ལས་སྐྲུན་ལ་བརྟེན་ནས་དད་ལྡན་དྭངས་བ་འདྲེན་པའི་སྐུ་གདུང་བྱང་ཆུབ་
མཆོད་རྟེན་གྱི་དབྱིབས་ཤིག་བཞེངས་ཏེ་དད་ལྡན་པ་ཚོའི་མཆོད་འབུལ་བྱ་ཡུལ་ཡག་པོ་ཞིག་གྲུབ་ཡོད་དོ། །
2. སྒང་དྲུག་སྤྲུལ་སྐུ། དགོན་པའི་ཁྲི་བཞུགས་སྒང་དྲུག་རིན་པོ་ཆེ་འཁྲུངས་ཡུལ་ནི་མགོ་ཆེན་གྲོང་དུ་ཡིན།
ཡབ་ཡུམ་དང་འཁྲུངས་ལོ་མི་གསལ་ཡང་ཤོད་རྒྱུན་དུ་རང་མཉམ་གྱི་བྱིས་པ་ཚོ་དང་མཉམ་དུ་རི་ཀླུང་གང་སར་ར་
འཚོ་བར་ཕྱིན་ཏེ་ཁོང་རྡོ་ཕ་བོང་ཞིག་གི་སྟེང་དུ་བཞུགས་ནས་ར་རྣམས་ལ་“ ངས་ཁྱེད་ཅག་ལ་ཆོས་གསུང་གི་ཡིན།
ཁྱེད་རྣམས་འདིར་འཛོམས་ཤོག” ཅེས་གསུངས་སྐབས་ར་རྣམས་མི་སྐད་ཐོས་པ་ལྟ་བུར་ཉིན་གང་རྡོ་ཕ་བོང་དེའི་
མཐའ་སྐོར་ནས་བྱིས་པ་དེའི་ཁ་ལ་ཉན། དེ་ལྟར་ཉིན་བདུན་བྱས་ནས་ཡུམ་གྱིས་ཁོང་ལ་ཁྱེད་ཀྱིས་ར་རྣམས་རྡོ་ཕ་
བོང་ལ་བཏགས་ནས་རྩྭ་ཟ་རུ་མ་བཅུག་པ་གང་ཡིན་ནམ་ཞེས་བཀའ་བཀྱོན་ནན་པོ་གནང་། དེ་རྗེས་བྱིས་པ་དེས་
ཁྱིམ་དུ་ཡབ་ཡུམ་མེད་པའི་སྐབས་ཤིག་ཏུ་ལྕགས་ཀྱི་མེ་སྐམ་ལ་མདུད་པ་ཞིག་བསྐྱོན། དེས་རྐྱེན་བྱས་ནས་ཁོང་གི་
ཉེ་འཁོར་རྣམས་ཡིད་མི་བདེ་བ་གྱུར་ནས་དགོན་པ་འདིར་རབ་བྱུང་གི་སྡོམ་པ་བཞེས་སུ་བཅུག དགོན་དུ་ཐོག་
340



མར་ཕེབས་སྐབས་རྒྱལ་བ་བྱམས་པའི་སྐུ་མདུན་དུ་ཕུལ་བའི་མར་མེ་ས་སྐོང་གསུམ་ཉིན་མཚནབདུན་ལ་མ་གྲོངས་
པར་དེ་ལྟར་ངོ་མཚར་བའི་རྟགས་སྣ་ཚོགས་སྟོན་བཞིན་རིམ་གྱིས་སྨྱོན་པའི་ཚུལ་དུ་གྱུར། ཉིན་ཞིག་དགོན་པའི་
བན་ཆུང་ཁ་ཤས་ཀྱིས་དགོན་པ་ནས་རྒྱང་གྲགས་གཅིག་ཙམ་གྱི་སར་ནགས་རི་ཞིག་གི་རི་སྐེད་དུ་ཆུ་མིག་འབབ་
ཤུལ་ཐོག་འཁྱག་རོམ་ཡོད་པ་དེའི་སྟེང་དུ་བྱིས་པ་དེ་བཞག་ནས་བན་ཆུང་གཞན་དག་གིས་“ ཁྱེད་ལྷ་འདྲེ་གང་
ཡིན་མིན་ད་རེས་རྟགས་སྟོན་ཤོག” ཅེས་བཤད་ནས་རི་གཟར་འཁྱག་རོམ་ཐོག་གློད་པས་རི་སྐེད་ཤིང་སྡོང་ཞིག་གི་
ཤིང་འཛེགས་གཅིག་དབུ་ཐོད་ལ་བརྡུངས་ནས་རྨ་ཁ་ཙམ་ཞིག་བཟོས་པ་ལས་གཞན་རྨས་སྐྱོན་གང་ཡང་མ་བྱུང་།
ཉིན་ཞིག་རྫོང་ལྷན་རྒྱས་དང་དགོན་པའི་སྐུ་ཞབས་ཚང་མ་སྤྲོ་གསེང་ལ་ཕེབས་སྐབས་རྫོང་དཔོན་དང་མཉམ་དུ་སེ་
ར་བྱེས་པ་གྲྭ་ཚང་ནས་ཕེབས་ཡོང་བའི་དགེ་བཤེས་ལྷ་རམས་པ་ཞིག་ཡོད། དེས་གྲྭ་པ་རྣམས་ལ“ ཁྱེད་ཅག་
དགོན་དུ་བན་ཆུང་སྨྱོན་པ་ཞིག་ཡོད་པ་དེ་གང་དུ་ཡོད། དེར་ཁྲིད་ཤོག” ཅེས་གསུངས། གྲྭ་པ་དེ་དག་གིས་བན་
ཆུང་སྨྱོན་པ་དེ་དགེ་བཤེས་ཀྱི་སྐུ་མདུན་དུ་ཁྲིད་ནས་བན་ཆུང་སྨྱོན་པས་དགེ་བཤེས་ཀྱི་ཞབས་ཀྱི་པད་མོར་གུས་
འདུད་བྱས། དགེ་བཤེས་མཆོག་གིས་སྲུང་མ་ཉང་བྲན་རྒྱལ་ཆེན་སྤྱན་འདྲེན་ཞུ་སྟབས་བན་ཆུང་དེ་ལ་ཉང་བྲན་
རྒྱལ་ཆེན་སྐུ་ཕེབས་བྱུང་བ་རེད། དེ་ནས་རྫོང་ལྷན་རྒྱས་དང་གྲྭ་པ་ཡོངས་ནས་བན་ཆུང་དེ་ལ་དད་བཀུར་ཆེན་པོ་
བྱས། ཉང་བྲན་རྒྱལ་ཆེན་སྐུ་ཕེབས་སྐབས་དབུ་ཐོད་དུ་ཡོད་པའི་རྨ་ཤུལ་དེ་སྤྱན་ལ་གྱུར་པ་དང་སྐུ་ཡལ་རྗེས་སྔར་
བཞིན་རྨ་ཤུལ་མངོན་གྱི་ཡོད། དེ་ལྟར་དུས་གང་འཚམས་ཤིག་འདས་རྗེས་དགོན་པའི་ཕོ་བྲང་སྟེང་དུ་སྔར་བྱུང་
མྱོང་མེད་པའི་བྱ་ཕོ་རོག་གཅིག་གིས་ཉིན་མཚན་བདུན་ལ་སྐད་སྙན་སྒྲོག དེའི་རྒྱུ་མཚན་སྲུང་མ་ཉང་བྲན་རྒྱལ་
ཆེན་ལ་བཀའ་ལུང་ཞུ་སྐབས་སྔར་གྱི་བན་ཆུང་དེས་གནས་ཆུང་ཆོས་སྐྱོང་གི་སྐུ་ཆས་ཡང་བཞེས་དགོས་པའི་བཀའ་
ལུང་ལྟར་བགྱིས་ནས་སྐུ་རྟེན་གཅིག་ལ་སྐུ་ཕེབས་ཁག་གཉིས་ཕེབས་པ་ཞིག་བྱུང་མྱོང་ཡོད། སྒང་དྲུག་རིན་པོ་
ཚེའི་སྐུ་ཕྲེང་གཉིས་པ་ནི་བོད་རབ་བྱུང་བཅུ་དྲུག་པའི་ས་ཡོས་(སྤྱི་ལོ་1939) ལོར་དཔའ་ཤོད་རྫོང་ཁོངས་རའུ་
ཤང་ཡར་ཁ་སྒང་བ་ཚང་དུ་ཡབ་དབང་གྲགས་དང་ཡུམ་སྒྲོལ་མ་གཉིས་ཀྱི་སྲས་སུ་སྐུ་བལྟམས། ཤིང་བྱ་(སྤྱི་
ལོ་1945)ལོར་དགྲ་ལྷ་ཆེན་པོ་གནས་ཆུང་ཆོས་སྐྱོང་གི་བཀའ་ལུང་ལྟར་སྐུ་གོང་མའི་ཡང་སྲིད་དུ་ངོས་འཛིན་
ཞུས་ཏེ་ཁྲི་ལ་འཁོད། མཚན་ཚུལ་ཁྲིམས་རྒྱ་མཚོ་ཞེས་གསོལ། ཕྱིས་སུ་ལྷ་ས་སེ་ར་ཐེག་ཆེན་གླིང་ཚ་བ་ཁང་ཚན་
དུ་གཞུང་ཆེན་བཀའ་པོད་ལྔ་ལ་ཐོས་བསམ་གནང་བར་ཕེབས་ཀྱང་ཡུན་རིང་མ་སོང་བར་ཡུལ་གྱར་དུ་ཕེབས་ཏེ་ད་
ལྟ་གང་དུ་ཡོད་མེད་གསལ་པོ་ཤེས་མཁན་མེད་དོ། ། །
3. གླག་མཐོང་སྤྲུལ་སྐུ། དགོན་པའི་ཁྲི་བཞུགས་གླག་མཐོང་སྤྲུལ་སྐུ་འཆད་པ་ལ་དང་པོ་གླག་མཐོང་རི་
ཁྲོད་( གནས་གླག་མཐོང་ཆོས་ཀྱི་ཕོ་བྲང་འདིར། །རྟེན་སྒྲོལ་མ་ཉི་ཤུ་རྩ་གཅིག་གནས། རྗེ་བཀའ་བརྒྱུད་པ་ཡི་
གདན་ས་རེད། ཅེས་ཁ་རྒྱུན་ཐོག་བསྡད་ཡོད་པར་གཞིགས་ན། དང་པོ་བཀའ་བརྒྱུད་ཀྱི་རི་ཁྲོད་ཅིག་ཡིན་ནམ་
སྙམ། ད་ཆ་རི་ཁྲོད་དེའི་ནང་འཇིམ་ལས་གྲུབ་པའི་རྗེ་བཙུན་བྱམས་པ་མགོན་པོའི་སྐུ་བརྙན་ཞིག་དང་གསེར་
ཟངས་ལས་གྲུབ་པའི་ཇོ་བོའི་སྐུ་ཞིག་བཞུགས་ཡོད་ལ་ཚོ་དྲུག་ལུང་པའི་བསང་མཆོད་བྱ་ཡུལ་གཙོ་བོ་ཞིག་ཀྱང་
341



ཡིན) དེའི་མིང་བྱུང་ཚུལ་ནི་རྒྱལ་བ་ཀརྨ་པ་སྐུ་ཕྲེང་གསུམ་པ་རང་བྱུང་རྡོ་རྗེའི་དངོས་སློབ་སྐལ་བཟང་དོན་གྲུབ་ཞུ་
བ་ཞིག་ཚོ་དྲུག་གི་ས་བཅུད་ཤིན་ཏུ་བཟང་བའི་རའུ་ཤོད་གྲོང་ཚོར་ཕེབས་ནས་ཞལ་ཤར་ཕྱོགས་སུ་གཟིགས་བཞིན་
དུ་རྡོ་ཕ་བོང་ཞིག་གི་སྟེང་དུ་བཞུགས་ནས་རི་ཁྲོད་གང་དུ་བཏབ་མིན་གྱི་ས་དབྱིབས་ལ་ཐུགས་དཔྱད་གནང་
བཞིན་པའི་སྐབས་ཕྱོགས་གང་ནས་ཡོང་མིན་མི་ཤེས་པ་དང་གང་གི་སྤྲུལ་པ་ཡིན་མིན་མི་ཤེས་པའི་བྱ་ཆེན་གླག་
རྒོད་གཅིག་གློ་བུར་དུ་འཕུར་ཡོང་ནས་བླ་མའི་ཕྱག་ཕྲེང་ཁྱེར་ཏེ་གཙང་པོ་ཕ་རོལ་ཉི་མ་ནུབ་ཀྱི་ཕྱོགས་སུ་བྱིན་
རླབས་ཤིན་ཏུ་མྱུར་བའི་ཕྱག་འཚལ་སྒྲོལ་མ་ཉེར་གཅིག་གི་གནས་རི་ཤིན་ཏུ་ཡ་མཚན་ཆེ་བ་དང་། དེ་ཁུལ་དུ་
དཔྱིད་དབྱར་དུ་ནེ་ཙོའི་གཤོག་པ་བརྐྱངས་འདྲའི་ཐོག་མེ་ཏོག་སྣ་ཚོགས་རྣམ་པར་བཀྲ་ཞིང་ཁུ་བྱུག་དང་། ནེ་ཙོ།
གོང་མོ། བྱ་ཝང་། སྲེག་པ། འཇོལ་མོ། འཇོལ་ཁྲ། སྐྱུང་ཀ བྱིའུ་ཅོ་ཀ བྱ་དོན་གྲུབ་མ། མཛེས་མོ་སོགས་
འདབ་ཆགས་རྣམས་ཀྱི་གྲེ་འགྱུར་འགྲན་པ། འབྱུང་བ་ལྔའི་ཁ་དོག་མཚོན་པའི་རླུང་སྐྱོད་དར་གྱིས་བརྒྱན་ཞིང་
བསང་དུད་སྤྲིན་པར་འཁྲིགས་པའི་རི་མགོ་མཐོན་པོར་སྤྲིན་དཀར་གྱི་ལ་ཐོད་དཀྲིས་ཏེ་དགུང་སྔོན་དབྱིངས་སུ་
འཕྱུར་བ། གདོད་མའི་ནགས་ཚལ་སྟུག་ཅིང་སྡོང་པོའི་ལྕག་ཕྲན་ལྡེམ་ལྡེམ་གཡོ་བའི་རིགས་མི་འདྲ་བ་ཤིན་ཏུ་
མང་པོའི་སྤང་ནགས་མཚམས་སུ་རྡོ་ཕ་བོང་ཞིག་གི་སྟེང་དུ་བཞག་པ་བླ་མས་གཟིགས་ནས་རི་ཁྲོད་དེ་རུ་ཆགས་
རྒྱུའི་རྟགས་སམ་ལུང་དུ་བསྟན་པར་བརྩིས་ཏེ་དེར་གླག་མཐོང་རི་ཁྲོད་དང་གླག་མཐོང་སྤྲུལ་སྐུའི་མཚན་ཡང་དེ་
ལྟར་ཐོགས། དེ་ཁུལ་གྱི་གནས་རིའི་ཤུག་པ་ནི་ཤུག་པ་( རྒྱུན་དུ་གླག་མཐོང་གནས་ཤུག་ཅེས་བརྗོད) གཞན་དང་
མི་འདྲ་བ་དྲི་ཞིམ་འཐུལ་ཤུགས་ཆེ་ཞིང་རང་ཁྱིམ་སོགས་ལ་ཞོགས་པ་སྔ་པོ་ནས་སྣ་ལ་དྲི་གཞན་མ་ཚོར་གོང་
བདུགས་ན་མཁའ་རླུང་གཙང་དུ་ཕྱིན་ནས་དྲི་ངན་ཀུན་སེལ་གྱི་ནུས་པ་ལྡན་སྟབས་ལྷ་ས་སོགས་ས་ཕྱོགས་གང་
སར་ཁྱེར་འགྲོ་མཁན་མང་པོ་ཡོད། ད་དུང་གླག་མཐོང་སྒྲོལ་མ་ཉེར་གཅིག་གི་གནས་རིའི་ཞོལ་དུ་ཆུ་མིག་ཞིག་
བརྡོལ་ཡོད་པ་དེའི་མིང་ལ་སྒྲོལ་ཆུ་ཞེས་བརྗོད་དེས་མིག་ནད་དང༌། གྲིབ་ནད། མཛེར་པའི་ནད་སོགས་ལ་ཕན་
པ་ཡོད་པས་གནས་མཇལ་བ་དེའི་འཁྲིས་སུ་སླེབས་པ་ཡིན་ཕྱིན་ལག་གཉིས་གཙང་མ་བཀྲུས་ནས་སྒྲོལ་ཆུ་བླངས་
ཏེ་ཐོག་མ་གནས་རིའི་ཕྱོགས་སུ་ལན་གསུམ་གཏོར་བ་དང་། དེ་ནས་ཁ་གང་འཐུང་བ། དེ་རྗེས་སོ་སོའི་མགོ་བོ་
དང་མིག གདོང་པ་བཅས་གཙང་མ་བཀྲུ་བ་དང་བྱུག་བྱུག་བྱེད་སྲོལ་ཡོད། གླག་མཐོང་རིན་པོ་ཆེ་སྐུ་ཕྲེང་དང་པོ་
ནི་སེ་ར་ཚ་བ་ཁང་ཚན་གྱི་དགེ་བཤེས་ལྷ་རམས་པ་བློ་བཟང་དགེ་འདུན་མཆོག་དགོན་པའི་དབུ་བླར་འདི་ཕྱོགས་
སུ་ཞབས་ཀྱིས་བཅགས་ནས་གླག་མཐོང་རི་ཁྲོད་དུ་བཞུགས། འཁྲུངས་ཡུལ་དང་ཡབ་ཡུམ་སོགས་མ་ངེས་ཀྱང་
རབ་བྱུང་བཅོ་ལྔ་པའི་ས་ཕོ་སྟག་(སྤྱི་ལོ1878ལོ་) ལོར་འདས། གླག་མཐོང་རིན་པོ་ཆེ་སྐུ་ཕྲེང་གཉིས་པ་ནི་བོད་
རབ་བྱུང་བཅོ་ལྔ་པའི་ཆུ་ཕོ་སྟག་( 1890ལོ)ལོར་རྫ་ཡུལ་ཀླུང་རྒྱུད་ཁུལ་ཆུ་གསུམ་འདུས་པའི་ཆར་ཞིང་གྲོང་དུ་
འཁྲུངས་ཡོད་པ་དགྲ་ལྷ་ཆེན་པོ་གནས་ཆུང་ཆོས་སྐྱོང་གིས“ སྟག་མོ་མ་ཉལ་སྟག་མོ་ཡར་ལ་ལོངས། ཆུ་མོ་མ་
འདུས་དགྲ་འཛོམས་སྤང་ལ་འཁྲུངས” ཞེས་ལུང་པ་ལྟར་སྐུ་གོང་མ་ས་ཕོ་སྟག་ལོར་འདས་ནས་ལོ་འཁོར་བཅུ་
གཉིས་འདས་རྗེས་ཆུ་ཕོ་སྟག་གི་ལོར་ཆུ་བོ་མར་འབབ་ཆུ་གསུམ་འདུས་པའི་ཆར་ཞིང་གྲོང་དུ་ཡབ་དགྲ་འདུལ་དང་
342



ཡུམ་ཨ་འཛོམས་གཉིས་ཀྱི་སྲས་སུ་འཁྲུངས་ནས་དགོན་པའི་ཁྲིར་འཁོད། དགུང་ལོ་62བོད་རབ་བྱུང་བཅུ་དྲུག་
པའི་ཆུ་འབྲུག་( སྤྱི་ལོ་1952ལོ་) ལོར་འདས་ནས་ད་བར་ཡང་སྲིད་བཙལ་འཚོལ་མ་བྱུང་བར་ལོ་གྲངས་ང་བཅུ་
ལྷག་ཙམ་ཕྱིན་ཡོད་དོ། །
དྲུག་པ། གཙུག་ལག་ཁང་དེར་དགོན་ལག་གང་ཡོད་མེད་དང་རྩིས་སྤྲོད་ཇི་ལྟར་བྱེད་ཚུལ་བཤད་པ།
དེ་མོ་ཧོ་ཐོག་ཐུ་སྐུ་ཕྲེང་བཞི་པ་ངག་དབང་དགེ་ལེགས་རྒྱལ་མཚན་མཆོག་གིས་དགོན་རྫོང་སྦྲགས་མ་
གསར་དུ་བཏབ་གནང་བས་དགོན་པ་འདིས་ཆོས་སྲིད་གཉིས་ཀའི་དབང་ཆ་འཛིན་(འདིའི་སྐབས་སྲིད་ཀྱི་དབང་
ཆ་ཞེས་པ་ནི་གསང་སྔགས་གླིང་དང་དེའི་དགོན་ལག་གི་གྲྭ་པ་དང་ཡར་འཁོར་རྣམས་ལ་གཅུན་བའི་དབང་ཆ་ཡོད་
ཅེས་པའི་དོན་ཡིན)གྱི་ཡོད་པ་དེ་མཚོན་ཡོད། ཆོས་ཁྲིམས་ནི་བཅོ་བརྒྱད་མཁན་པོའི་ལག་ཏུ་ཡོད་པ་དང་སྲིད་
ཁྲིམས་ཐད་ཀྱང་སྡེ2900ཡི་འགོ་འཛིན་ལྷན་རྒྱས་ནས་མཆོད་གཞིས་བདག་དབང་སྤྲོད་ཀྱི་ཡོད་ལ་དགོན་པའི་རྒྱ་
ཁྱོན་རྨིད་གྲུ་བཞི་མ7000ལྷག་ཙམ་ཡོད་པ་དང་བཅོ་བརྒྱད་མཁན་པོ་ནི་དགོན་ཁག་བཅོ་བརྒྱད་ཀྱི་བདག་པོའམ་
ཆོས་ཁྲིམས་འཛིན་སྐྱོང་སྤེལ་གསུམ་བྱེད་མཁན་ཞིག་ཡིན། དགོན་ཁག་བཅོ་བརྒྱད་ནི་འདི་ལྟ་སྟེ། (1) གསང་
སྔགས་ཆོས་འཁོར་གླིང་དང་། (2) གཡར་རྟགས་( ད་ཆ་དཔའ་ཤོད་རྫོང་ཁོངས)དགོན། (3) གཞིས་དོམ་
རྭ་( ད་ཆ་དཔའ་ཤོད་རྫོང་ཁོངས)དགོན། (4) སྐྱ་རིལ་( ད་ཆ་དཔའ་ཤོད་རྫོང་ཁོངས)དགོན། (5)
དབའ་དགོན། (6) ཡར་ལོ་( ད་ཆ་དཔའ་ཤོད་རྫོང་ཁོངས)དགོན། (7)རིན་པོ་( ད་ཆ་དཔའ་ཤོད་རྫོང་
ཁོངས)དགོན། (8) གཤོང་ལྡན་དགོན། (9) རབ་ལོ་དགོན། (10) དབྱིབས་( ད་ཆ་དཔའ་ཤོད་རྫོང་
ཁོངས)དགོན། (11) བྱང་གྲགས་དགོན། (12) གཡག་མགོ་ ( ད་ཆ་དཔའ་ཤོད་རྫོང་ཁོངས)དགོན།
(13) ས་ཕུག་ ( ད་ཆ་དཔའ་ཤོད་རྫོང་ཁོངས)དགོན། (14) ར་རྔ་( ད་ཆ་སྤོ་བོ་རྫོང་ཁོངས)དགོན།
(15) པྲ་ཏི་དགོན། (16) རིང་གནས་དགོན། (17) དབུ་མདོ་ ( ད་ཆ་དཔའ་ཤོད་རྫོང་ཁོངས)དགོན།
(18) འབོར་ལོ་( ད་ཆ་དཔའ་ཤོད་རྫོང་ཁོངས)དགོན་བཅས་དགོན་ཁག་བཅོ་བརྒྱད་ཀྱི་ཆོས་བདག་ཀྱང་ཡིན།
སྲིད་ཁྲིམས་ཐད་སྡེ2900ལ་སྐུལ་སློང་བྱས་ཏེ་ལྷ་ཕོག་དང་། གྲྭ་ཕོག དགོན་པའི་ཕྱི་ནང་གི་འགྲོ་གྲོན་ཚང་མ་དེ་
སྔའི་བོད་ས་གནས་སྲིད་གཞུང་གི་རྩེ་ཤོད་རྫོང་དཔོན་ནས་སྤྲོད་སྲོལ་ཡོད། དེའི་རྒྱུ་མཚན་ནི་དགོན་པ་འདི་རྒྱ་
བོད་གོང་མ་རྣམས་ཀྱི་བསྟན་སྲིད་ལ་ཞབས་རིམ་འབུལ་མཁན་ཡིན་པའི་ཕྱིར་རོ། །དེ་སྔའི་བོད་གཞུང་ནས་
གསང་སྔགས་ཆོས་འཁོར་གླིང་དུ་ཤོད་དྲུང་རིམ་པ་བཞི་པའི་དབང་ཆ་ཡོད་མཁན་མི་གཉིས་རྩེ་དྲུང་( སྔར་བོད་ས་
གནས་སྐབས་ཏཱ་ལའི་བླ་མའི་འཁོར་སེར་མོ་བ་སྤྱིའི་མིང་)གཅིག་དང་དྲུང་འཁོར་( སྔར་བོད་ས་གནས་སྲིད་
གཞུང་སྐབས་བོད་ཀྱི་རྒྱལ་ཚབ་དང༌། སྲིད་བློན། བཀའ་བློན་བཅས་ཀྱི་ཁོངས་གཏོགས་དྲུང་འཁོར་སྐྱ་བོའི་
རིགས་ལ་བརྗོད་) ས་ཆ་འདི་གར་མངགས་ཡོང་གི་ཡོད་པ་དེ་ལ་རྫོང་ལྷན་རྒྱས་ཀྱང་བརྗོད་ཀྱི་ཡོད། །
རྒྱལ་དབང་ལྔ་པ་ཆེན་པོ་ནས་བཟུང་རྒྱལ་བ་རིམ་བྱོན་གྱི་ཕྱག་དམ་འཁོད་པའི་གཏན་ཚིགས་བཀའ་ཤོག་
དང་ཁོང་གིས་གནང་བའི་རིན་པོ་ཆེའི་སོ་སོ་མདོག་དང་མཚུངས་པའི་སྐུ་འདྲ་སྣ་ཚོགས་བཞུགས་ཡོད་པ་དང་ལྷག་
343



པར་དུ་ཟངས་ཀྱི་རྟེན་སྒམ་གྲུ་བཞི་མ་བརྒྱད་ཀྱི་ཁར་གྲང་ཚ་བརྒྱབ་པའི་སྟེང་དུ་རྒྱལ་དབང་ལྔ་པའི་ཉིད་ཀྱི་ཕྱག་
དམ་འཁོད་པའི་ནང་གསང་བའི་རྟེན་བཅས་བཞུགས་ཡོད་པ་དེ་རྣམས་གཙོ་བོར་བཟུང་ནས་རྩིས་ལེན་སྲོལ་ཡོད། །
ཕྱིས་སུ་བོད་གཞུང་ནས་སྟག་ཚག་སྤྲུལ་སྐུ་ཁྲི་ཐོག་བརྒྱད་པ་བོད་ཀྱི་རྒྱལ་ཚབ་གནང་སྐབས་སུ་ཆབ་མདོ་
འཕགས་པ་ལྷ་དང་ཁོང་རྣམ་གཉིས་ལ་དགོན་པ་འདིའི་བཅོ་བརྒྱད་མཁན་པོའི་ཁོངས་ཀྱི་དགོན་ཁག་བཅུ་གནང་
སྟབས་དགོན་པ་འདིའི་མཆོད་གཞིས་དང་གྲྭ་པ་ཡང་ཉུང་དུ་ཕྱིན་ཡོད། དེ་ནས་བཟུང་དགོན་པ་འདིར་རྒྱུན་དུ་
ཞབས་ཞུ་བྱེད་མཁན“ཡར་འཁོར” དུང་ཚང་20དང་མཆོད་གཞིས་ཞིང་ཁ་ཁལ72བཅས་ཡོད་དོ། །
བདུན་པ། གཙུག་ལག་ཁང་ཕྱག་འདེབས་མཁན་དེ་མོ་སྤྲུལ་སྐུ་ཧོ་ཐོག་ཐུ་སྐུ་ཕྲེང་རིམ་བྱོན་གྱི་ལོ་རྒྱུས།
གཅིག ཉེ་བརྒྱུད། །
དེ་མོ་ཧོ་ཐོག་ཐུ་སྐུ་ཕྲེང་དང་པོ། དཀོན་མཆོག་འབྱུང་གནས་ནི་མདོ་སྟོད་ཝིག་ཅེས་པར( བོད་རབ་བྱུང་
བརྒྱད་པའི་ལྕགས་མོ་ལུག་སྤྱི་ལོ་1451ལོར)སྐུ་འཁྲུངས། གཞོན་ནུ་ནས་བག་ཆགས་ལེགས་པར་སད་ཅིང་
འཕགས་པ་ལྷ་དང་མཇལ། རབ་ཏུ་བྱུང༌། ཆོས་སྡེ་ཆེན་པོ་དཔལ་ལྡན་འབྲས་སྤུངས་བློ་གསལ་གླིང་དུ་འཇམ་
དབྱངས་དགའ་བའི་བློ་གྲོས་སོགས་ཀྱི་ཞབས་ལ་གཏུགས། མདོ་སྔགས་ཀྱི་ལེགས་བཤད་མཐའ་ཡས་པ་གསན་
ཅིང་མཁས་པར་གྱུར། དེའི་དྲུང་དུ་བསྙེན་པར་རྫོགས། ཐམས་ཅད་མཁྱེན་པ་དགེ་འདུན་རྒྱ་མཚོ་དང་བླ་སློབ་ཏུ་
འབྲེལ། བཀྲ་ཤིས་ཆོས་ལུང་དང་ཆོས་ལུང་དབེན་ཞེས་པའི་དགོན་སྡེ་གཉིས་བཏབ། དགུང་ལོ་ང་གསུམ་པ་ས་
སྦྲུལ་( བོད་རབ་བྱུང་དགུ་པའི་སྤྱི་ལོ་1509) ལོར་སྐུ་ཞི་བར་གཤེགས། །
ཡང་གཞུང་ཡིག་གཞན་ཞིག་ལས་དེ་མོ་ལ་ཁའི་ཆོས་སྡེ་ཁྲི་ལ་ཕེབས་པས་མཚན་དེ་མོ་བར་གྲགས། (དེ་མོ་
ལ་ཁའི་ཆོས་སྡེ་ནི་ཀོང་པོ་དང་ཁམས་སྤོ་བོ་གཉིས་ཀྱི་མཚམས་སུ་འཕགས་པ་ལྷས་བཏབ་པའི་དགོན་པ་ཞིག་ལ་
བརྗོད། ཕྱིས་སུ་ས་ཆ་གཞན་དུ་སྤོས་པ་ཡོད་པ་འཁོད་འདུག)
དེ་མོ་ཧོ་ཐོག་ཐུ་སྐུ་ཕྲེང་གཉིས་པ། དཔལ་འབྱོར་བཀྲ་ཤིས་ནི་ཀོང་པོ་ས་དཀར་མཆོད་ཁང་དུ་ལྕགས་ཕོ་རྟ་
(བོད་རབ་བྱུང་དགུ་པའི་སྤྱི་ལོ་1510) ལོར་སྐུ་འཁྲུངས། སྔོན་གྱི་བག་ཆགས་སད་ཅིང་འཕགས་པ་ལྷ་སངས་
རྒྱས་ཀྱི་ཞབས་ལ་གཏུགས། སླར་ཡང་འབྲས་སྤུངས་བློ་གསལ་གླིང་དུ་པཎ་ཆེན་བསོད་ནམས་གྲགས་པ་དང་
ཐམས་ཅད་མཁྱེན་པ་དགེ་འདུན་རྒྱ་མཚོའི་ཞབས་ལ་གཏུགས་ཏེ་གཞུང་ལུགས་མཐའ་དག་ལ་གསན་བསམ་
མཛད། བསྙེན་པར་རྫོགས། འཕགས་པ་ལྷ་སངས་རྒྱས་ཀྱི་དྲུང་དུ་བྱོན་ཏེ་ཆབ་མདོའི་གདན་ས་གསུམ་གྱི་རྗེ་
ཙོང་ཁ་པའི་བསྟན་པ་གསལ་བར་མཛད། དགུང་ལོ་རེ་གསུམ་པ་ཆུ་ཕོ་སྤྲེལ་( བོད་རང་བྱུང་བཅུ་པའི་སྤྱི་
ལོ་1572) ལོར་སྐུ་ཞི་བར་གཤེགས། །
དེ་མོ་ཧོ་ཐོག་ཐུ་སྐུ་ཕྲེང་གསུམ་པ། ལྷ་དབང་ཕྱོགས་ལས་རྣམ་རྒྱལ་ནི་ཀོང་པོ་གཉའ་ཁྲི་གྲོང་ཆེན་དུ་ཆུ་མོ་
བྱ་( བོད་རབ་བྱུང་བཅུ་པའི་སྤྱི་ལོ་1573) ལོར་སྐུ་འཁྲུངས། སྐུ་ཆུང་ངུའི་དུས་ནས་ཡི་དམ་ལྷའི་ཞལ་གཟིགས།
སྔོན་གནས་རྗེས་དྲན་སོགས་ཡོན་ཏན་གྱི་ཚོགས་མཐའ་ཡས་པ་མངའ་ཞིང་འཕགས་པ་ལྷ་མཐོང་བ་དོན་ལྡན་གྱི་
344



དྲུང་དུ་རབ་བྱུང་བསྙེན་རྫོགས་མཛད། དབུས་སུ་བྱོན། པཎ་ཆེན་བློ་བཟང་ཆོས་རྒྱན་སོགས་མཁས་གྲུབ་མང་
པོའི་ཞབས་ལ་གཏུགས། དབང་ལུང་མན་ངག་མཐའ་ཡས་པ་དང་རྗེ་ཐམས་ཅད་མཁྱེན་པ་ཡོན་ཏན་རྒྱ་མཚོ་དང་
མཇལ་ཆོས་གསན། ཐམས་ཅད་མཁྱེན་པ་ཉིད་འབྲོམ་སྟོན་པ་རྒྱལ་བའི་འབྱུང་གནས་སུ་གཟིགས་པ་སོགས་
གསང་བ་གསུམ་གྱི་རྣམ་ཐར་མཐའ་ཡས། སླར་མདོ་ཁམས་སུ་ཕེབས་གདན་ས་བསྐྱངས། དགུང་ལོ་ང་བདུན་པ་
ལྕགས་ཕོ་རྟ་( སྤྱི་ལོ་1630) ལོར་སྐུ་ཞི་བར་གཤེགས། །
དེ་མོ་ཧོ་ཐོག་ཐུ་སྐུ་ཕྲེང་བཞི་པ། ལྷ་དབང་བསྟན་པའི་རྒྱལ་མཚན་ནི་ཀོང་པོ་བྲག་ལྕི་ཡུལ་སྨད་དུ་ལྕགས་མོ་
ལུག( བོད་རབ་བྱུང་བཅུ་གཅིག་པའི་སྤྱི་ལོ་1631)ལོར་སྐུ་འཁྲུངས། གཞོན་ནུའི་དུས་ནས་བག་ཆགས་ལེགས་
པར་སད། མདོ་སྔགས་རིག་གནས་ཀུན་ལ་བློ་གྲོས་ཀྱི་རྣམ་དཔྱོད་མཆོག་ཏུ་ཡངས། དབུས་སུ་བྱོན་ཐམས་ཅད་
མཁྱེན་པ་ལྔ་པ་ཆེན་པོའི་ཞབས་ལ་གཏུགས། རབ་ཏུ་བྱུང༌། བསྙེན་པར་རྫོགས། དབང་ལུང་མན་ངག་སོགས་
གསན་ཏེ་སྲས་ཀྱི་མཐུ་བོར་གྱུར། འབྲས་སྤུངས་བློ་གསལ་གླིང་དུ་ཐོས་བསམ་མཐར་ཕྱིན་པ་མཛད། པཎ་ཆེན་
བློ་བཟང་ཆོས་ཀྱི་རྒྱལ་མཚན་གྱི་ཞབས་ལ་གཏུགས། ཆོས་མཐའ་ཡས་པ་གསན། པེ་ཅིང་དུ་ཆུ་འབྲུག་ལོར་རྒྱལ་
དབང་ལྔ་པ་ཆེན་པོའི་ཞབས་ཕྱིར་ཕེབས་ཚུལ་རྒྱལ་དབང་ལྔ་པ་ཆེན་པོའི་རྣམ་ཐར་ཀ་པར་གསལ། གོང་མ་ཆེན་
པོ་ཐུན་ཙིའི་དུས་གོང་མ་རྒྱལ་ཁ་ཆེན་པོར་རྒྱལ་དབང་ལྔ་པ་ཆེན་པོ་སྤྱན་དྲངས་པའི་ཞབས་ཕྱིར་ཕེབས། གོང་མ་
ཆེན་པོའི་གསེར་ཞལ་མཇལ་ཞིང་བདག་རྐྱེན་དང་གཟེངས་བསྟོད་མངོན་པར་མཐོ། ཆོས་འཁོར་བསྐོར་ཏེ་འཕྲིན་
ལས་ཀྱིས་ཞབས་འདེགས་སུ་ཆེ་བར་མཛད། རྒྱལ་བ་བོད་དུ་ཕེབས་ནས་ཏཱ་ཀོ་ཁྲི་ཞེས་པའི་ཆོ་ལོ་དང་ཐམ་ག་
སོགས་མངོན་བསྟོད་མཛད། ཀོང་པོ་བུ་ཆུ་ལྷ་ཁང་དུ་གསེར་ཏོག་བཞེངས་པ། གསང་སྔགས་ཆོས་རྫོང་གསར་དུ་
བཏབ་པ་སོགས་རྣམ་དཀར་གྱི( མཛད་པ) རླབས་ཆེ་བ་མཛད། རྗེས་སུ་མཚོ་སྔོན་དུ་སྤྱན་དྲངས། ལམ་བར་དུ་
དགུང་ལོ་སོ་བརྒྱད་པ་ས་སྤྲེལ་(སྤྱི་ལོ་1668) ལོར་སྐུ་ཞི་བར་གཤེགས།
དེ་མོ་ཧོ་ཐོག་ཐུ་སྐུ་ཕྲེང་ལྔ་པ། ངག་དབང་ནམ་མཁའ་འཇམ་དབྱངས་ནི་ཀོང་པོ་བྲག་ལྕི་བརྒྱ་གྲོང་དུ་
ལྕགས་ཁྱི( བོད་རབ་བྱུང་བཅུ་གཅིག་པའི་སྤྱི་ལོ་1670) ལོར་སྐུ་འཁྲུངས། གཞོན་ནུའི་དུས་ནས་བག་ཆགས་
ལེགས་པར་སད་དེ་མཁྱེན་རབ་ཕུལ་དུ་བྱུང༌། དབུས་སུ་ཕེབས་ཏེ་ཐམས་ཅད་མཁྱེན་པ་ལྔ་པ་ཆེན་པོའི་དྲུང་དུ་
གཙུག་ཕུད་ཕུལ། པཎ་ཆེན་བློ་བཟང་ཡེ་ཤེས་ཀྱི་དྲུང་དུ་རབ་ཏུ་བྱུང་ཞིང་བསྙེན་པར་རྫོགས། འབྲས་སྤུངས་བློ་
གསལ་གླིང་དུ་གཞུང་ལུགས་མཐའ་ཡས་པ་གསན་བསམ་མཛད་པས་མཁས་པར་གྱུར། ལྷ་ལྡན་སྨོན་ལམ་ཆེན་
མོའི་གྲྭ་སྐོར་མཛད། ཐམས་ཅད་མཁྱེན་པ་ཚངས་དབྱངས་རྒྱ་མཚོ་དང་བླ་སློབ་ཏུ་འབྲེལ་བའི་ཞབས་འདེགས་
མཐར་ཕྱིན་པར་མཛད། གོང་མ་ཆེན་པོའི་གསེར་ཞལ་མཇལ་ཞིང་བདག་རྐྱེན་གྱི་གནང་བ་ཟབ་པོ་ཐོབ། གྲུབ་
རྟགས་སོགས་ངོ་མཚར་བའི་མཛད་པས་གདུལ་བྱ་སྨིན་པར་མཛད་ནས་ལོ་མང་མཚམས་བཞུགས། སླར་རྒྱ་ནག་
ནན་ཆིང་དུ་བྱོན། འགྲོ་བ་མང་པོའི་དོན་མཛད། དགུང་ལོ་ང་གསུམ་པ་ཆུ་སྟག་( བོད་རབ་བྱུང་བཅུ་གཉིས་པ་
འི་སྤྱི་ལོ་1722) ལོར་སྐུ་ཞི་བར་གཤེགས། ཡང་གཞུང་ཡིག་གཞན་དག་ལས་རྒྱལ་མཆོག་ཚངས་དབྱངས་རྒྱ་
345



མཚོའི་ཞབས་ཕྱིར་ཕེབས་ཏེ་པེ་ཅིང་དུ་ལོ་བཅོ་ལྔ་རང་བཞུགས་པ་འདྲ་ཞེས་འཁོད་འདུག
དེ་མོ་ཧོ་ཐོག་ཐུ་སྐུ་ཕྲེང་དྲུག་པ། ངག་དབང་འཇམ་དཔལ་བདེ་ལེགས་རྒྱ་མཚོ་ནི་ཀོང་པོ་བུ་ཆུ་ལྷ་ཁང་གི་
གྲོང་སྨད་ཞེས་པར་ཆུ་ཡོས་( བོད་རང་བྱུང་བཅུ་གཉིས་པའི་སྤྱི་ལོ་1723)ལོར་སྐུ་འཁྲུངས། གཞོན་ནུའི་དུས་
ནས་མཁྱེན་རབ་ལ་ཐོགས་པ་མེད་ཅིང་བློ་གྲོས་ཀྱི་འཇུག་པ་གཟེངས་མཐོ་བའི་ཕུལ་དུ་ཕྱིན། དབུས་སུ་ཕེབས་ཏེ་
རྗེ་བཙུན་ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོའི་དྲུང་དུ་རབ་བྱུང་བསྙེན་རྫོགས་མཛད། འབྲས་
བློ་གསལ་གླིང་དུ་གཞུང་ལུགས་ཆེན་པོ་རྣམས་ཐོས་བསམ་མཐར་ཕྱིན་ནས་གསང་ཕུ་དང་ལྷ་ས་སྨོན་ལམ་ཆེན་
མོའི་གྲྭ་སྐོར་མཛད། ཕྱིས་རྗེ་ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོའི་སྐུ་མདུན་དུ་ཞབས་པད་ཉེ་
བར་བསྟེན་ཏེ་དབང་ལུང་གི་མན་ངག་སོགས་མཐའ་དག་གསན། སྲས་ཀྱི་མཐུ་( ཐུ) བོར་གྱུར། གཞན་ཡང་ཁྲི་
ཆེན་ནོ་མིན་ཧན་དང་པཎ་ཆེན་ཐམས་ཅད་མཁྱེན་པ་སོགས་དམ་པ་མང་པོའི་ཞབས་ལ་གཏུགས། མེ་གླང་
(བོད་རབ་བྱུང་བཅུ་གསུམ་པའི་སྤྱི་ལོ་1757)ལོར་ཐམས་ཅད་མཁྱེན་པ་དེ་ཉིད་རེ་ཞིག་དག་ཞིང་དུ་ཕེབས་
སྐབས་འཇམ་དབྱངས་གོང་མ་བདག་པོ་ཆེན་པོས་རྗེ་ཐམས་ཅད་མཁྱེན་པ་ཆེན་པོ་དེ་ཉིད་( དེ་མོ་ངག་དབང་
འཇམ་དཔལ་བདེ་ལེགས་རྒྱ་མཚོར་བརྗོད) དགུང་ལོ་ཉི་ཤུ་རྩ་གསུམ་ཐོག་རྒྱལ་ཚབ་ཏུ་མངའ་གསོལ། ཞྭ་སེར་གྱི་
བསྟན་པ་འཛིན་བྱེད་དཔལ་ལྡན་ནོ་མིན་ཧན་གྱི་ཆོ་ལོ་དང་སླར་ཡང་བོད་ཀྱི་ལས་དོན་འཁུར་འཛིན་ཞྭ་སེར་བསྟན་
པ་འཛིན་བྱེད་དཔལ་ལྡན་ནོ་མིན་ཧན་གྱི་ཐམ་ག་སྩལ། གཟེངས་བསྟོད་བདག་རྐྱེན་མངོན་པར་ལྕི་བར་མཛད།
གོང་མ་ཆེན་པོའི་བཀའི་རྗེས་སུ་འབྲངས་ཏེ་ཐམས་ཅད་མཁྱེན་པའི་དགོངས་པ་རྫོགས་ཐབས་སུ་རྗེ་ཉིད་ཀྱི་མཛད་
སྲོལ་བཟང་པོ་མི་ཉམས་པར་འཛིན་ཅིང་མཆོག་གི་སྤྲུལ་སྐུ་རིན་པོ་ཆེ་གདན་འདྲེན་པའི་ཞབས་འདེགས་རྒྱ་ཆེར་
སྒྲུབ། འཇམ་དབྱངས་གོང་མ་བདག་པོ་ཆེན་པོའི་ཞབས་བརྟན་དང་རྒྱལ་བ་རིན་པོ་ཆེའི་སྐུ་ཚེ་མཛད་འཕྲིན་རྒྱས་
པའི་ཆེད་དུ་པོ་ཏ་ལའི་ཉེ་འདབས་སུ་དགའ་ལྡན་དགོན་གསང་སྔགས་དགའ་ཚལ་ཞེས་པའི་གཙུག་ལག་ཁང་རྟེན་
དང་བརྟེན་པར་བཅས་པའི་དགེ་འདུན་གྱི་སྡེ་གསར་དུ་ཚུགས་པ་ལ་སོགས་རྣམ་དཀར་རླབས་པོ་ཆེ་རྒྱ་ཆེར་སྤེལ་
བར་མཛད་དེ་ད་ལྟ་འཚོ་ཞིང་བཞུགས་པའི་གནས་སུ་ལགས། ཞེས་འཁོད་པར་དཔྱད་ན་གཞུང་ཡིག་དེ་ནི་བོད་
རབ་བྱུང་བཅུ་གསུམ་པ་སྤྱི་ལོ་1770ལོའི་གཡས་གཡོན་དུ་བྲིས་ཡོད་པ་གསལ་པོར་ཤེས་ཐུབ་ལ་དཔྱད་གཞིའི་ཡིག་
རིགས་ཁུངས་བཙན་ཞིག་ཡིན་པའང་མཚོན་ཐུབ། །
ཡང་གཞུང་ཡིག་གཞན་ཞིག་ལས་ངག་དབང་འཇམ་དཔལ་བདེ་ལེགས་རྒྱ་མཚོ་ཀོང་པོ་བུ་ཆུ་ལྷ་ཁང་གྲོང་
བལ་དུ་སྐུ་འཁྲུངས། ཏཱ་ལའི་བླ་མ་བློ་བཟང་རྒྱ་མཚོ་དེ་ཉིད་དག་ཞིང་དུ་གཤེགས་སྟབས་འཇམ་དབྱངས་གོང་མ་
བདག་པོ་ཆེན་པོས་རྒྱལ་ཚབ་ཏུ་མངའ་གསོལ། ཞྭ་སེར་བསྟན་པ་འཛིན་བྱེད་དཔལ་ལྡན་ནོ་མིན་ཧན་གྱི་ཆོ་ལོ་
གནང་། སླར་ཡང་བོད་ཀྱི་ལས་དོན་འཁུར་འཛིན་ཞྭ་སེར་བསྟན་པ་འཛིན་བྱེད་དཔལ་ལྡན་ནོ་མིན་ཧན་གྱི་ཐམ་
ཀ་དང་འཇའ་ས་སྩལ། དགུང་ལོ་ང་ལྔ་པར་གཤེགས་གོང་མ་ཆེན་པོ་ནས་དགེ་ཚོགས་སྒྲུབ་ཐེབས་དངུལ་སྲང་སྟོང་
ཕྲག་གཅིག་དང་གདུང་ཁང་ལ་འདོགས་རྒྱུའི་ནང་མཛོད་འདོམ་བཞི་མ། མགུལ་བཞེས་པའི་གཡུའི་ཕྲེང་བ་
346



བཅས་བཀའ་དྲིན་ཆེན་པོ་སྩལ། ( ཞེས་འཁོད་འདུག་པས་གལ་སྲིད་དགུང་ལོ་ང་ལྔ་པར་གཤེགས་ཞེས་འཁོད་པ་
དེ་ང་བཞི་དང་ནོར་བ་མིན་ནམ་སྙམ། གང་ལགས་ཤེ་ན་དེ་མོ་ཧོ་ཐོག་ཐུ་ངག་དབང་འཇམ་དཔལ་བདེ་ལེགས་རྒྱ་
མཚོ་ནི་སྤྱི་ལོ་1777ལོར་སྐུ་མྱ་ངན་ལས་འདས་པ་གཞུང་ཡིག་དང་ལོ་རྒྱུས་མང་པོའི་ནང་འཁོད་འདུག་པས་
དཔྱད་པར་ཞུ) དེའི་མཚམས་སུ་གོང་ལྟར་གཞུང་ཡིག་ནང་མ་འཁོད་ཀྱང་མཁས་དབང་དུང་དཀར་བློ་བཟང་
འཕྲིན་ལས་ཀྱིས་བྲིས་པའི་དུང་དཀར་ཚིག་མཛོད་ཆེན་མོ་དང་དེ་མོ་དབང་ཕྱུག་རྡོ་རྗེས་བྲིས་པའི་རྒྱ་ཡིག《ཡ་
མཚན་མིག་ལམ་གྱི་གངས་ལྗོངས》ཅེས་པའི་ཐོག་དེ་མོ་ཧོ་ཐོག་ཐུ་སྐུ་ཕྲེང་བདུན་པ་བློ་བཟང་ཐུབ་བསྟན་འཇིགས་
མེད་རྒྱ་མཚོ་སྤྱི་ལོ་1778ལོར་འཁྲུངས། སྤྱི་ལོ་1811ལོར་སྲིད་སྐྱོང་གི་འགན་བཞེས་གནང༌། སྤྱི་ལོ་1815ལོར་
སྲིད་སྐྱོང་གི་ཁྲིར་བསྐོས། སྤྱི་ལོ་1819ལོར་སྐུ་གཤེགས། དེ་མོ་ཧོ་ཐོག་ཐུ་སྐུ་ཕྲེང་བརྒྱད་པ་ངག་དབང་བློ་བཟང་
འཇིགས་མེད་རྒྱ་མཚོ་སྤྱི་ལོ་1819ལོར་སྐུ་འཁྲུངས། སྤྱི་ལོ་1854ལོར་སྐུ་གཤེགས། དེ་མོ་ཧོ་ཐོག་ཐུ་སྐུ་ཕྲེང་དགུ་
པ་འཕྲིན་ལས་ རབ་ རྒྱས་སྤྱི་ ལོ་1855ལོར་འཁྲུངས། སྤྱི་ལོ་1886ལོར་སྲིད་སྐྱོང་ གི་ འགན་བཞེས། སྤྱི་
ལོ་1899ལོར་སྐུ་ཞི་བར་གཤེགས། དེ་མོ་ཧོ་ཐོག་ཐུ་སྐུ་ཕྲེང་བཅུ་པ་བློ་བཟང་འཇམ་དཔལ་ལུང་རྟོགས་བསྟན་
འཛིན་རྒྱ་མཚོ་སྤྱི་ལོ་1901ལོར་སྐུ་འཁྲུངས། སྤྱི་ལོ་1973ལོར་སྐུ་ཞི་བར་གཤེགས་ཞེས་འཁོད་འདུག །
གཉིས། རིང་བརྒྱུད་སྐོར།
དེ་མོ་ཧོ་ཐོག་ཐུ་སྐུ་ཕྲེང་དང་པོ་འཇམ་དབྱངས་སེར་པོ་དང་། སྐུ་ཕྲེང་གཉིས་པ་རྒྱལ་སྲས་ཞི་བ་ལྷ། སྐུ་
ཕྲེང་གསུམ་པ་གྲུབ་དབང་ཏོག་རྩེ། སྐུ་ཕྲེང་བཞི་པ་བློན་པོ་མགར་བ། སྐུ་ཕྲེང་ལྔ་པ་པདྨ་སཾ་བྷ་བ། སྐུ་ཕྲེང་དྲུག་
པ་གཡུ་སྒྲ་སྙིང་པོ། སྐུ་ཕྲེང་བདུན་པ་དགེ་བཤེས་ཤ་ར་བ། སྐུ་ཕྲེང་བརྒྱད་པ་བླ་མ་དམ་པ་བསོད་ནམས་རྒྱལ་
མཚན། སྐུ་ཕྲེང་དགུ་པ་གནས་བརྟན་འཇམ་དཀར། སྐུ་ཕྲེང་བཅུ་པ་ཞ་ལུ་ལེགས་པ་རྒྱལ་མཚན་(བོད་རབ་བྱུང་
དྲུག་པའི་ལྕགས་མོ་ཕག་སྤྱི་ལོ་1371ལོར་)འཁྲུངས། སྐུ་ཕྲེང་བཅུ་གཅིག་པ་ལྷ་དབང་ཕྱོགས་ལས་རྣམ་རྒྱལ།
སྐུ་ཕྲེང་བཅུ་གཉིས་པ་དཔལ་འབྱོར་བཀྲ་ཤིས། སྐུ་ཕྲེང་བཅུ་གསུམ་པ་དཀོན་མཆོག་འབྱུང་གནས། སྐུ་ཕྲེང་བཅུ་
བཞི་པ་ངག་དབང་ནམ་མཁའ་འཇམ་དབྱངས། སྐུ་ཕྲེང་བཅོ་ལྔ་པ་ངག་དབང་དགེ་ལེགས་རྒྱལ་མཚན (སྤྱི་
ལོ་1631) ལོར་སྐུ་འཁྲུངས། ( སྤྱི་ལོ་1668 ) ལོར་སྐུ་མྱ་ངན་ལས་འདས། སྐུ་ཕྲེང་བཅུ་དྲུག་པ་ངག་དབང་
འཇམ་དཔལ་བདེ་ལེགས་རྒྱ་མཚོ་སྤྱི་ལོ་1723ལོར་འཁྲུངས། སྤྱི་ལོ་1777ལོར་སྐུ་གཤེགས། སྐུ་ཕྲེང་བཅུ་
བདུན་པ་བློ་བཟང་ཐུབ་བསྟན་འཇིགས་མེད་རྒྱ་མཚོ་སྤྱི་ལོ་1778ལོར་སྐུ་འཁྲུངས། སྤྱི་ལོ་1811ལོར་སྲིད་སྐྱོང་
གི་འགན་བཞེས་གནང༌། སྤྱི་ལོ་1815ལོར་སྲིད་སྐྱོང་གི་ཁྲིར་བསྐོས། སྤྱི་ལོ་1819ལོར་སྐུ་གཤེགས། (ཞེས་རྩེ་
ཡིག་ཚང་གི་ཕྱག་ལས་ལོ་མང་གནང་མཁན་རྒན་ཐུབ་བསྟན་ལགས་ཀྱི་ཟིན་བྲིས་ཤིག་གི་ཐོག་ཏུ་དེ་ལྟར་འཁོད་
འདུག) གལ་སྲིད་གོང་ལྟར་བརྩིས་ན་སྐུ་ཕྲེང་བཅོ་བརྒྱད་པ་ངག་དབང་བློ་བཟང་འཇིགས་མེད་རྒྱ་མཚོ་སྤྱི་
ལོ་1819ལོར་སྐུ་འཁྲུངས། སྤྱི་ལོ་1854ལོར་སྐུ་གཤེགས། སྐུ་ཕྲེང་བཅུ་དགུ་པ་འཕྲིན་ལས་རབ་རྒྱས་སྤྱི་
ལོ་1855ལོར་འཁྲུངས། སྤྱི་ལོ་1886ལོར་སྲིད་སྐྱོང་གི་འགན་བཞེས། སྤྱི་ལོ་1899ལོར་སྐུ་ཞི་བར་གཤེགས།
347



སྐུ་ཕྲེང་ཉི་ཤུ་པ་བློ་བཟང་འཇམ་དཔལ་ལུང་རྟོགས་བསྟན་འཛིན་རྒྱ་མཚོ་སྤྱི་ལོ་1901ལོར་སྐུ་འཁྲུངས། སྤྱི་
ལོ་1973ལོར་སྐུ་ཞི་བར་གཤེགས་ཞེས་འཁོད་འདུག
བརྒྱད་པ། ཉེར་མཁོའི་སྐད་གཉིས་ཤན་སྦྱར། །
གཅིག སྒྲ་ལ་བག་ཆགས་འཇོག་པ་དང་སྤྲོ་བ་བསྐྱེད་པའི་ཆེད་དུ་སྒྲའི་སྒྲུབ་ཚུལ་རགས་ཙམ་བཤད་པ།
སྐུ་གསུང་ཐུགས་གསུམ་མཚོན་དོན་ཨོ་ལྟ་བུར་སྒྲུབ་ཚུལ་ཞིག་ཞུས་ན་འདི་ལྟ་སྟེ། ཨབ་སྲུང་བ་ལའོ་ཞེས་
པའི་བྱིངས་བཞག ཀ་ལཱ་པ་ལས་རིམ་པ་ལས་མ་འདས་པར་འཕྲལ་བར་བྱའོ་ཞེས་པས་བ་ཡི་སྲོག་གི་ཨི་འཕྲལ།
བླ་སྲོག་མེད་ད་གྱུར་པའི་ཧ་ལཱན་ཏས་མཚན། ཨ་བརྗོད་དོན་ཡིན་པས་ཕྱིས། ཨུ་ཎ་ལ་སོགས་པའི་རྟག་ཏུའོ་ཞེས་
པས་མུཀབྱིན། གྲ་ཧ་རྣམས་ཀྱི་ཀ་ང་འགྲོ་བ་ལའོ་ཞེས་པས་བྲཨུ་རུ་བསྒྱུར། ཀ་ལ་པ་ལས་རིམ་པ་ལས་མ་འདས་
པར་འཕྲལ་བར་བྱའོ་ཞེས་པས་མུའི་ཨུ་འཕྲལ། ཨུ་བརྗོད་དོན་དང་ཀརྗེས་འབྲེལ་ཡིན་པས་ཕྱིས། ཨུ་ལ་ཨོའོ་ཞེས་
པས་ཨ་དང་ཨུ་འདུས་པ་ཨོ་རུ་འགྱུར། རྣནི་རྗེས་སུ་ང་རོའོ་ཞེས་པའི་མང་རོར་བྱས་པས་ཨོ་ཞེས་གྲུབ་བོ། །དེ་ལ་
ཚིག་ཏུ་སྒྲུབ་ཆེད་རྟགས་ཀྱི་དོན་ལ་དང་པོའོ་ཞེས་པས་རྣམ་དབྱེ་དང་པོའི་གཅིག་ཚིག་སི་བྱིན། མི་ཟད་པ་ལས་
རྣམ་དབྱེ་ཐམསཅད་འཇིག་གོ་ཞེས་པས་སི་འཇིག་ནས་ཨོ་ཞེས་གྲུབ་པ་འདི་ལ་ཨ་ཨུ་གསུམ་ཚང་བས་སྐྱབས་
ཡུལ་ལ་སྦྱར་ན་སྐུ་གསུང་ཐུགས་གསུམ་དབྱེར་མི་ཕྱེད་པ་མཚོན་པ་དང་རང་ལ་སྦྱར་ན་ལུས་ངག་ཡིད་གསུམ་
མཚོན། མཚོན་དོན་དེ་ཉིད་དྲན་པའི་ཐོག་ནས་ཨོ་ཞེས་ལན་གཅིག་བརྗོད་པས་ཀྱང་བསོད་ནམས་དཔག་མེད་
ཐོབ་པ་རྒྱུད་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། མཆོག་དང་ནོར་གཏེར་དཔལ་དང་གཡང་། སྐལ་
བཟང་རྣམ་པ་དང་ལྡན་ཞིང་། དམ་བཅའ་བ་དང་བཀྲ་ཤིས་དོན། ནོར་བུ་འཛིན་པའི་སྔགས་སུ་བརྗོད། ཞེས་
གསུངས་པའི་ཕྱིར་རོ། །
སྭ་ར་སྭཱ་ཏཱི། སྒྲ་དབྱངས་ལྷ་མོ་དབྱངས་ཅན་མ་ལྟ་བུར་ཆ་བཞག་ན། ཚུར་རོལ་དུ་སཱ་སྒྲ་ལའོ་ཞེས་པའི་
བྱིངས་བཞག ཕ་རོལ་དུ་པ་ཙ་སོགས་ལ་ཨསའོ་ཞེས་པས་ཨསའི་རྐྱེན་བྱིན། ཀ་ལཱ་པ་ལས་རིམ་པ་མ་འདས་པར་
འཕྲལ་བར་བྱའོ་ཞེས་པས་རེ་འཕྲལ། བྲ་སྲོག་མེད་དུ་གྱུར་པས་ཧ་ལན་ཏས་མཚན། བྱིངས་ཀྱི་ཡོན་ཏན་ནོ་ཞེས་
པས་རོ་ཨར་རུ་བསྒྱུར། དབྱངས་ཀྱིས་དམན་པ་ཡང་དག་པ་སྦྱོར་རོ་ཞེས་པས་ར་སྲོག་མེད་ཨསའི་ཨ་དང་མཚམས་
སྦྱར་ནས་སྭ་རསཞེས་གྲུབ། དེ་ལ་ཡོད་པའམ་ལྡན་པའི་དོན་ལ། མ་ཨའི་མཐའ་ཨུ་པ་དྷཱ་ལས་བ་ཏུ་ཨིན་དག་གོ་
ཞེས་པས་བ་ཏུའི་རྐྱེན་བྱིན། ཀ་ལ་པ་ལས་རིམ་པ་ལས་མ་འདས་པར་འཕྲལ་བར་བྱའོ་ཞེས་པས་ཏ་ལས་ཨུ་འཕྲལ།
ཏ་སྲོག་མེད་དུ་གྱུར་པའི་ཧ་ལྡན་ཏས་མཚན། དེ་བུད་མེད་ཀྱི་མཐའ་ཅན་སྒྲུབ་པའི་ཆེད་དུ་ཥ་ཊ་ཨུ་རྀཏལས་སོ་
ཞེས་པས་ཨཱིཔའི་རྐྱེན་བྱིན། ཨུ་དེའི་བརྗོད་དོན་ཡིན་པས་ཕྱིས། རྟགས་ཀྱི་དོན་ལ་དང་པོའི་ཞེས་པས་རྣམ་དབྱེ་
དང་པོའི་གཅིག་ཚིག་སིའི་རྐྱེན་བྱིན། ཧ་ས་ཨཱིཔལས་སི་དབྱིའོ་ཞེས་པས་སི་འཇིག་ པ་དེའི་དོན་ཡིན་པས་ཕྱིས།
དབྱངས་ཀྱིས་དམན་པ་ཕ་རོལ་དུ་ཡང་དག་པར་སྦྱར་རོ་ཞེས་པས་ཏ་སྲོག་མེད་ཨཱི་དང་མཚམས་སྦྱར། གོང་གི་ས་
སྲོག་མེད་མགོ་བོར་དྲངས་པས། སཱ་ར་སཱ་ཏཱི་ཞེས་གྲུབ་བོ། །
348



གཉིས། སྐད་གཉིས་ཤན་སྦྱར་བཤད་པ།
འཕགས་པ་ཚེ་དང་ཡེ་ཤེས་དཔག་ཏུ་མེད་པའི་མཚན་བརྒྱ་རྩ་བརྒྱད་ཀྱི་སྒྲ་དོན་ནི་འདི་ལྟ་སྟེ། །
ཨོཾ་ན་མོ་བྷ་ག་ཝ་ཏེ། ཨ་པ་རི་མི་ཏ་ཨཱ་ཨུཛྙཱ་ན་སུ་བི་ནི་ཤྲཱི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨདྷ་ཏེ་སམྱཀཾ་
བུདྡྷཱ་ཡ། ཏདྱཐཱ། ཨོཾ་པུཎྱེ་པུཎྱེ་མ་ཧཱ་པུཎེ། ཨ་པ་རི་མི་ཏ་པུཎེ། ཨ་པ་རི་མི་ཏ་པུཎེཛྷཱ་ན་སམ་བྷཱ་རོ་པ་ཙིཏེ། ཨོ་
སརྦ་སཾ་སྐ་ར་པ་རི་ཤུདྡྷ་དྷརྨ་ཏེ། ག་ག་ན་ས་མུངྒ་ཏེ། སཱ་བྷ་ཝ་བི་ཤུདྡྷེ། མ་ཧཱ་ན་ཡ་པ་རི་ཝ་རེ་སྭཱ་ཧཱ། །
ཨོ་ནི་བཀྲ་ཤིས་པའི་དོན་དང་སྔགས་ཀྱི་འགོ་འདྲེན་དུ་འཇོག་སྲོལ་ཡོད། ན་མོ་ནི་ཕྱག་འཚལ་བ། བྷ་ག་ཝ་
ཏེ་ནི་བཅོམ་ལྡན་འདས། ཨ་པ་རི་མི་ཏ་ནི་དཔག་ཏུ་མེད་པ། ཨཱ་ཨུཛྙཱ་ན་ནི་ཚེ་དང་ཡེ་ཤེས། སུ་བི་ནི་ལྕི་ཏ་ནི་
ཐུགས་ཤིན་ཏུ་རྣམ་པར་ངེས་པ། ཏེ་ཛོ་རཱ་ཛཱ་ཡ་ནི་གཟི་བརྗིད་ཀྱི་རྒྱལ་པོ་ལ། ཏ་ཐཱ་ག་ཏཱ་ཡ་ནི་དེ་བཞིན་གཤེགས་
པ་ལ། ཨདྷ་ཏེ་སམྱཀཾབུདྡྷཱ་ཡ་ནི་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་ལ། ཏདྱཐཱ་ནི་འདི་ལྟ་སྟེ། ཨོ་
སྔར་བཞིན། པུཎེནི་བསོད་ནམས་མ། པེུནི་བསོད་ནམས་མ། མ་ཧཱ་པུཎེ་ནི་བསོད་ནམས་མ་ཆེན་པོ། ཨ་པ་
རི་མི་ཏ་པུཎེ་ནི་དཔག་ཏུ་མེད་པའི་བསོད་ནམས་མ། ཨ་པ་རི་མི་ཏ་པུཎེ་ནི་དཔག་ཏུ་མེད་པའི་བསོད་ནམས་མ།
ཛྙཱ་ན་ནི་ཡེ་ཤེས། སཾ་བྷཱ་རོ་པ་ཙིཏེ་ནི་ཚོགས་ཉེ་བར་བསགས་པ་ལས་བྱུང་བ་མ། ཨོ་གོང་དུ་བཞིན། སརྦ་ནི་
ཐམས་ཅད། སཾསྐ་ར་ནི་འདུ་བྱེད། པ་རི་ནི་ཡོངས་སུ། ཤུདྡྷཱ་ནི་དག་པ། དྷརྨ་ཏེ་ཆོས་ཉིད། ག་ག་ན་ནི་ནམ་
མཁའ། ས་མུངྒ་ཏེ་ནི་ཡང་དག་པར་འཕགས་པ་མ། སྭ་བྷཱ་ཝ་ནི་རང་བཞིན། བི་ཤུདྡྷེ་ནི་རྣམ་པར་དག་པ་མ།
མ་ཧཱ་ན་ཡ་ནི་ཚུལ་ཆེན་པོ། པ་རི་ཝ་རེ་ནི་ཡོངས་སུ་བསྐོར་བའམ་ཀུན་ལ་ཁྱབ་པ། སཱ་ཧཱ་ནི་གཞི་ཚུགས་ཤིག་གམ་
རིག་སྔགས་གྲུབ་པར་གྱུར་ཅིག །
གདུགས་དཀར་ཉེ་སྙིང་གི་སྔགས་དོན་ནི་འདི་ལྟ་སྟེ། ཏདྱཐཱ་ནི་འདི་ལྟ་སྟེ། ཨོཾ་ནི་སྔགས་ཀྱི་འགོ་འདྲེན་
ནམ་བཀྲ་ཤིས་ལ་སོགས་དོན་བརྒྱད་ལ་འཇུག ཨ་ན་ལེ་ཨ་ན་ལེ་ནི་མེ་གཉིས་སམ་འབར་བ་མ་གཉིས། ཁ་ས་མེ་
ཁ་ས་མེ་ནི་མཁའ་དང་མཉམ་པ་གཉིས། བི་རེ་བི་རེ་ནི་འཇིགས་པ་མ་གཉིས། སོ་མེ་སོ་མེ་ནི་ཟླ་བ་མ་གཉིས།
ཤཱནྟེ་ཤཱནྟེ་ནི་ཞི་བ་མ་གཉིས། དནྟེ་དནྟེ་ནི་དུལ་བ་མ་གཉིས། བི་ཥ་དེ་བི་ཥ་དེ་ནི་དྭངས་མ་གཉིས། བཱི་རེ་བཱི་རེ་
ནི་དཔའ་མོ་གཉིས། དེ་བཱི་ནི་ལྷ་མོ། བཛྲ་ནི་རྡོ་རྗེ། དྷཱ་རི་ནི་འཛིན་མ། བནྡྷབནྡྷ་ནི་ཆོངས་ཤིག་ཆོངས་ཤིག
བཛྲ་པཱ་ནི་ཕྱག་ན་རྡོ་རྗེ། ཨོ་སྔར་བཞིན། ཧཱུྃ་ཧཱུྃ་ནི་ཐུགས་རྒྱུད་སྐུལ་བྱེད། དྷུ་ཊོམ་ནི་ས་བོན་དུ་མངོན། ཕཊ་སྭཱ་
ཧཱ་ནི་བདག་ལ་སྲུངས་ཤིག ཧཱུྃ་ཧཱུྃབནྡྷཕཊ་ཀྱི་སྔགས་དོན་མ་མཐོང་། ཨོ་སྔར་བཞིན། ཨོཾ་བཛྲ་པཱ་ཎི་བནྡྷབནྡྷན་
ཕྱག་ན་རྡོ་རྗེ་ཆིངས་ཆིངས། གང་གིས་འཆིང་ན་བཛྲ་པཱ་ཤེ་ན་སྟེ་རྡོ་རྗེའི་ཞགས་པས་སོ། །མ་མ་ནི་བདག སརྦ་
དུé་ནི་གདུག་པ་ཅན་ཐམས་ཅ། བི་ནཱ་ཡ་ཀཾ་ནི་ལོགས་འདྲེན་ནོ། །ཧཱུྃ་ཧཱུྃ་ཕཊ་ཕཊ་སྭཱ་ཧཱ་ནི་བསྐུལ་བ་དང་གསལ་
བར་བྱེད་པའོ། །ཞེས་སོ། །
ཨོཾ་བཛྲ་ས་ཏྭ་ས་མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ་ཏིཥྛ་དྲི་རྟོ་མེ་བྷ་ཝ། སུ་ཏོ་ཁྱོ་མེ་བྷ་ཝ། སུ་པོ་ཁྱོ་
མེ་བྷ་ཝ། ཨ་ནུ་རཀྟ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ། ཏྟཾ་ཤྲཱི་ཡཾཀུ་རུ་ཧཱུྃ། ཧ་ཧ་ཧ་ཧ་ཧོ༔ བྷ་
349



ག་ཝན། སརྦ་ཏ་ཐཱ་ག་ཏ། བཛྲ་མཱ་མེ་མུཉྩ། བཛིབྷ་བ། མ་ཧཱ་ས་མ་ཡ་ས་ཏཱ་ཨ་ཧཱུྃ་ཕཊ། ཅེས་ཡི་གེ་བརྒྱ་པའི་
སྔགས་དོན་འགྲེལ་པ་མདོར་བསྡུས་ཤིག་ཞུས་ན་འདི་ལྟ་སྟེ། །
ཨོ་བཛྲ་ས་ཏཱ། རྡོ་རྗེ་སེམས་དཔའ་སྟེ། བཛྲ་ནི་རྡོ་རྗེ་དང་ས་ཏྭ་ནི་སེམས་དཔའ་ལ་འཇུག་གོ །དེ་ཡང་རྡོ་
རྗེ་ནི་མི་ཕྱེད་པ་དང་ཐབས་ཤེས་གཉིས་ལས་ཐབས་ཀྱི་མཚོན་དོན་ཡིན་ལ་སེམས་དཔའ་ནི་སྙིང་སྟོབས་ཆེ་བ་སྟེ་
གཞན་དོན་སྒྲུབ་པ་ལ་སྙིང་སྟོབས་མི་ཞུམ་པའི་བྱང་ཆུབ་སེམས་དཔའ་ལྟར་རོ། །གཞན་ཡང་སེམས་ཅན་རྣམས་
ཀྱི་མ་རིག་པའི་རྨོངས་པ་འཇོམས་པར་བྱེད་པའི་གཉེན་པོ་ནི་བདེ་སྟོང་གཉིས་སུ་མེད་པའི་རྡོ་རྗེ་ཡིན་ལ་བདེ་སྟོང་
དེ་སེམས་ཅན་གྱི་རྒྱུད་ལ་བསྐྱེད་པར་བྱེད་པ་ལ་དཔའ་བས་ན་རྡོ་རྗེ་སེམས་དཔའ་ཞེས་བརྗོད་པ་ཡིན་ནོ། །
ས་མ་ཡ། དམ་ཚིག་ཅེས་པ་སྟེ་དམ་ཚིག་འདའ་དཀའ་རྡོ་རྗེའི་ཐ་ཚིག་ཅེས་ཇི་ལྟར་དམ་བཅས་པ་མི་
འདའ་བར་གཡར་དམ་གཉེན་པོར་ཁས་བླངས་པའི་ཐ་ཚིག་གོ །
མ་ནུ་པཱ་ལ་ཡ། རྗེས་སུ་སྐྱོང་བ་ཞེས་པ་སྟེ་མ་ནུ་ནི་རྗེས་སུ་དང་པ་ལ་ནི་སྐྱོང་ཞེས་པའི་དོན་ལ་འཇུག་གོ
བཛྲ་ས་ཏྭ་ཏྭེ་ནོ་པ། རྡོ་རྗེ་སེམས་དཔའ་ཉེ་བར། རྡོ་རྗེ་སེམས་དཔའི་དོན་ནི་གོང་གསལ་ལྟར་རོ། །ཏྭེ་ནོ་
པ་ནི་ཉེ་བར་འཇུག་གོ །
ཏིཥྛ་ནི་གནས་པར་མཛོད་ཅེས་པ་ལྟ་བུའོ། །
དྲིཌྷ་བརྟན་པ་གནས་པ་ལྟ་བུའོ། །མེ་ནི་བདག །
བྷ་ཝ་ནི་དངོས་པོ་རང་བཞིན་དུ་མཛོད་ཅེས་པ་ལའོ། །
སུ་ཏོ་ཁྱོ་མེ་བྷ་ཝ། བདག་ལ་ཤིན་ཏུ་དགྱེས་པའི་རང་བཞིན་དུ་མཛོད་ཅེས་པ་པའོ། །( སུ་ཏོ་ཁྱོ་མེ་བྷ་ཝ་
དང་སུ་པོ་ཁྱོ་མེ་བྷ་ཝ་གཉིས་སྔགས་དོན་མཚུངས་པས་ཀློག་པ་པོར་སོམ་ཉིའི་དྲ་བར་མི་ཚུད་པ་ཞུ)
ཨ་ནུ་རཀྟོ་མེ་བྷ་ཝ། བདག་ལ་རྗེས་སུ་ཆགས་པའི་རང་བཞིན་དུ་མཛོད་ཅེས་པ་སྟེ། ཨ་ནུ་ནི་རྗེས་སུ་དང་།
རཀྟ་ནི་ཆགས་པ། མེ་ནི་བདག བྷ་ཝ་ནི་རང་བཞིན་དུ་མཛོད་ཅེས་པའོ། །
སརྦ་སིདྡྷི་མྨེཔྲ་ཡཙྪ། དངོས་གྲུབ་ཐམས་ཅད་སྩལ་དུ་གསོལ་ཞེས་པ་སྟེ། སརྦ་ནི་ཐམས་ཅད་དང་། སིདྷི་
ནི་དངོས་གྲུབ། མེ་ནི་བདག པྲ་ཡཙྪནི་སྩལ་དུ་གསོལ་ཞེས་པའོ། ། །
སརྦ་ཀ་རྨ་སུ་ཙ་མེ། བདག་ལ་ལས་ཐམས་ཅད་སྩལ་དུ་གསོལ་ཞེས་པ་སྟེ། །
སརྦ་ནི་ཐམས་ཅད་དང་། ཀརྨ་ནི་འཕྲིན་ལས་སམ་ལས། སུ་ཙ་མེ་ནི་སྩལ་དུ་གསོལ།
ཏྟཾ་ཤྲཱི་ཡཾ སེམས་ཀྱི་དཔལ་དུ་མཛོད་ཅེས་པ་སྟེ། ཚྭ་ནི་སེམས་དང་ཤྲཱི་ནི་དཔལ་དུ། ཀུ་རུ་ནི་མཛོད་
ཅེས་པ་ལྟར་རོ། །
ཧཱུྃ། ཞེས་པ་ནི་ཐུགས་རྡོ་རྗེའི་ས་བོན་ཡིན་པ་གསུངས་ཡོད་ལ་འཇུག་བདེ་ཤིན་དུ་མང་ངོ༌། ། ཧ་ཧ་ཧ་ཧ་
ཧོ༔ ཧ་བཞི་དང་ཧོ་གཅིག་གི་ཡེ་ཤེས་ལྔ་མཚོན་ནོ། །དེ་ལྔ་པོ་ནི། ཆོས་དབྱིངས་ཡེ་ཤེས་དང་། མེ་ལོང་ཡེ་ཤེས།
མཉམ་ཉིད་ཡེ་ཤེས། སོར་རྟོག་ཡེ་ཤེས་བཅས་སོ། །
350



བྷ་ག་ཝན་ནི་བཅོམ་ལྡན་འདས་ཞེས་པ་སྟེ་བདུད་བཞི་( ཉོན་མོངས་པའི་བདུད་དང་། ཕུང་པོའི་བདུད།
ལྷའི་བུ་བདུད། འཆི་བདག་གི་བདུད།) བཅོམ་ཞིང་ལེགས་པའི་ཡོན་ཏན་དྲུག་( དབང་ཕྱུག་དང༌། གཟུགས་
དང༌། དཔལ་དང༌། གྲགས་པ་དང་། ཡེ་ཤེས་དང་། བརྩོན་འགྲུས་བཅས་ཕུན་སུམ་ཚོགས་པ་ལའོ) དང་ལྡན་
ཅིང་སྲིད་ཞི་གཉིས་ཀྱི་མཐའ་ལས་འདས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་རོ། །
སརྦ་ཏ་ཐཱ་ག་ཏ། དེ་བཞིན་གཤེགས་པ་ཐམས་ཅད་ཀྱི་ཞེས་པ་སྟེ། སྲིད་པ་འཁོར་བ་དང་ཞི་བ་མྱང་འདས་
ཀྱི་མཐའ་ལ་མི་གནས་པའི་དེ་བཞིན་ཉིད་ཀྱི་ལམ་ལ་བརྟེན་ནས་བྱང་ཆུབ་ཆེན་པོར་མངོན་པར་གཤེགས་པས་དེ་
ལྟར་བརྗོད་པའི་ཕྱིར་རོ། །
བཛྲ་མཱ་མེ་ནི་རྡོ་རྗེ་བདག་ཅེས་པའོ། །མུཉྩ་ནི་མ་དོར་ཅིག
བཛིབྷ་བ། བཛཱིརྡོ་རྗེ་ཅན་དང༌། བྷ་ཝ་ནི་རང་བཞིན་ཅན་ནོ།
མ་ཧཱ་ས་མ་ཡ་ས་ཏྭ་ནི་དམ་ཚིག་སེམས་དཔའ་ཆེན་པོ་ཞེས་པ་སྟེ མ་ཧཱ་ནི་ཆེན་པོ་དང་ས་མ་ཡ་ནི་དམ་ཚིག
ས་ཏྭ་ནི་སེམས་དཔའ་ཞེས་པའོ། ། །
ཨཱ ནི་གསུང་རྡོ་རྗེའི་ས་བོན་ཡིན་ལ་ཆོས་ཐམས་ཅད་སྐྱེ་བ་མེད་པར་མཚོན། །
ཧཱུྃ་གིས་བདེ་བ་ཆེན་པོའི་ཡེ་ཤེས་མཚོན། མཚོན་དོན་དེ་དྲན་པའི་སྒོ་ནས་ཧཱུྃ་ཞེས་ལན་གཅིག་བརྗོད་པས་
ཀྱང་སྡུག་བསྔལ་རྒྱུ་དང་བཅས་པ་མཚོན་ཞིང་འཇོམས་པ་བྱེད་དེ། རྒྱུད་རྡོ་རྗེ་རྩེ་མོ་ལས། ཡི་གེ་ཧཱུཾ་ནི་ཅི་ཡིན་
བརྗོད། སྡུག་བསྔལ་འཆོས་ཤིང་འཇོམས་པར་བྱེད། གདུག་པ་སྔགས་ཀྱིས་གསོད་བྱེད་ཅིང་། ཧཱུྃ་ནི་མཆོག་དང་
དྲན་པར་བྱ། ཞེས་གསུངས་པའི་ཕྱིར་རོ། །
ཕཊ། ཕཊ་ཀྱིས་བདེ་སྟོང་གཉིས་སུ་མེད་པའི་ཡེ་ཤེས་གསལ་བར་བྱེད་དེ་ཕཊ་ནི་འཇོམས་བྱེད་དགྲ་ཡིན་
ཏེ་གྲོགས་དང་བཅས་པ་འཇོམས་པར་བྱེད་ཅེས་གསུངས་པའི་ཕྱིར་རོ། །
ཨོཾ་བཛྲ་ས་ཏྭ་ས་མ་ཡ། མ་ནུ་པཱ་ལ་ཡ། བཛྲ་ས་ཏྭེ་ནོ་པ་ཏིཥྛ།
རྡོ་རྗེ་སེམས་དཔའ་དམ་ཚིག་རྗེས་སུ་སྐྱོངས། རྡོ་རྗེ་སེམས་དཔའ་ཉིད་ཀྱིས་ཉེར་གནས་མཛོད།
དྲོརྟོ་མེ་བྷ་ཝ། སུ་ཏོ་ཁྱོ་མེ་བྷ་ཝ། སུ་པོ་ཁྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། བདག་བརྟན་པར་མཛད་དུ་
གསོལ། བདག་ལ་ཤིན་ཏུ་དགྱེས་པར་མཛོད། བདག་ལ་རྗེས་སུ་ཆགས་པར་མཛོད། །
སརྦ་སིདྷི་མྨེཔྲ་ཡཙྪ། སརྦ་ཀ་རྨ་སུ་ཙ་མེ། ཙིཏྟཾ་ཤྲི་ཡཾ ཀུ་རུ་ཧཱུྃ། བདག་ལ་དངོས་གྲུབ་ཐམས་ཅད་སྩོལ།
ལས་ཀུན་ལ་ཡང་བདག་སེམས་ལ། དགེ་ལེགས་སུ་མཛོད་ཧཱུྃ།
ཧ་ཧ་ཧ་ཧ་ཧོ༔ བྷ་ག་ཝན་སརྦ་ཏ་ཐཱ་ག་ཏ། བཛྲ་མཱ་མེ་མུཉྩ། བཛིབྷ་བ། མ་ཧཱ་ས་མ་ཡ་ས་ཏཱ་ཨ་ཧཱུྃ་ཕཊ།
ཧ་ཧ་ཧ་ཧ་ཧོ༔ བཅོམ་ལྡན་དེ་བཞིན་གཤེགས་ཀུན་གྱི། རྡོ་རྗེ་བདག་མ་འདོར། རྡོ་རྗེ་ཅན་མཛད། དམ་ཚིག་
སེམས་དཔའ་ཆེན་པོ་ཨཱ། །
གོང་གསལ་གྱི་ཡི་གེ་བརྒྱ་པའི་བཟླས་པའི་ཕན་ཡོན་ནི། མདོ་སྙིང་པོ་རྒྱན་ལས། སངས་རྒྱས་ཀུན་གྱི་སྐུ་
351



གཅིག་པོ། པད་དཀར་ཟླ་བའི་དབུས་གནས་ཤིང་། རྡོ་རྗེ་དྲིལ་བུ་རྒྱན་སྤྲས་པའི། རྡོ་རྗེ་སེམས་དཔའ་ལེགས་
དམིགས་ཤིང་། ཡི་གེ་བརྒྱ་པ་ཆོ་ག་བཞིན། ཉི་ཤུ་རྩ་ནི་རེ་རེ་བཟླས། ལྟུང་སོགས་བྱིན་གྱིས་བརླབས་འགྱུར་བས།
འཕེལ་བ་རུ་ནི་མི་འགྱུར་ཞེས། གྲུབ་པ་མཆོག་རྣམས་ཀྱིས་བཤད་པས། ཐུན་མཚམས་སུ་ནི་སྤྱད་པ་བྱ། འབུམ་
ཕྲག་ཏུ་ནི་བཟླས་གྱུར་ན། རྣམ་པར་དག་པའི་བདག་ཉིད་འགྱུར། ཞེས་གསུངས་པ་ལྟར་ཉིན་རེར་ཚར་ཉེར་
གཅིག་མ་ཆགས་པར་སོ་སོའི་ཆོ་ག་བཞིན་བཟླས་ན་སྡིག་ལྟུང་རྣམས་འདག་པར་གསུངས་སོ། ། །
ན་མོ་རཏྣ་ཡཱ་ཡ། དཀོན་མཆོག་གསུམ་ལ་ཕྱག་འཚལ་ལོ། །
ཨོཾ་ན་མོ་བཛྲ་ས་ཏྭཱ་ཡ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ།
ཨོཾ་ན་མོ་བཛྲ་མ་ཎི་ཧཱུྃ། དཔལ་ཕྱག་ན་རྡོ་རྗེ་ལ་ཕྱག་འཚལ་ལོ།
ན་མོ་སརྦ་ཏ་ཐཱ་ག་ཏ། དེ་བཞིན་གཤེཊ་པ་ཐམས་ཅད་ལ་ཕྱག་འཚལ་ལོ།
ན་མོ་བཛྲ་པཱ་རཱ་ཧི། རྡོ་རྗེ་ཕྱག་མོ་ལ་ཕྱག་འཚལ་ལོ།
ན་མོ་ཧ་ཡགླིཝ་ཡ། རྟ་མགྲིན་ལ་ཕྱག་འཚལ་ལོ།
ན་མཏཱ་རཱ་ཡཾ། སྒྲོལ་མ་ལ་ཕྱག་འཚལ་ལོ། །
ན་མཨ་མི་ཏ་བྷ་ཡ། འོད་དཔག་ཏུ་མེད་པ་ལ་ཕྱག་འཚལ་ལོ།
ན་མོ་སརྦ་བུདྡྷ་བིདྷི་ས་ཏྭཱ་ཡ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ།
ན་མོ་བྷ་ཝ་ཏེ་བི་རོ་ཙ་ནཱ་ཡ། བཅོམ་ལྡན་འདས་རྣམ་པར་སྣང་མཛད་ལ་ཕྱག་འཚལ་ལོ།
སརྦ་མངྒ་ལ་བྷ་ཝནྟུ། ཐམས་ཅད་བཀྲ་ཤིས་པར་གྱུར་ཅིག །
སརྦ་སིདྡྷི་མྨེ་པྲ་ཡཙྪ། བདག་ལ་དངོས་སྒྲུབ་ཐམས་ཅད་སྩོལ།
ས་རྦ་སིདྡྷི་མྨེ་པྲ་ཡཙྪ། བདག་ལ་དངོས་སྒྲུབ་ཐམས་ཅད་སྩོལ།
ཨོཾ་མ་ཎི་པདྨེ་ཧཱུཾ། ཀྱེ་ནོར་བུ་པདྨ། །
ཨོཾ་ཝཱ་གཱི་ཤྭ་རི་ཧཱུྃ། གསུང་གི་དབང་ཕྱུག
ཨོཾ་ཨ་ར་པ་ཙ་ན་དྷི། འགྲོ་བ་སྨིན་པར་བྱེད་པའི་བློ།
སརྦ་སིདྡྷི་མྨེཔྲ་ཡཙྪ། བདག་ལ་དངོས་གྲུབ་ཐམས་ཅད་སྩོལ།
སརྦ་ལོ་ཀ་དྷཱ་ཏུ་སྭ་སྟིཤྲཱི་པྲ་བདྷ་བྷ་ཝ་ཏི། འཇིག་རྟེན་གྱི་ཁམས་ཐམས་ཅད་དུ་བཀྲ་ཤིས་པ་དང་དཔལ་
རབ་ཏུ་འཕེལ་བར་འགྱུར་རོ། །
ཀ་ལུ་མི་དྲ་ནི་དགེ་བའི་བཤེས་གཉེན། མཎྜལ་ནི་དཀྱིལ་འཁོར། བྷ་ག་བནྟ་ནི་བཅོམ་ལྡན་འདས། བྷ་ག་
བ་ཏེ་ནི་བཅོམ་ལྡན་འདས་མ། དྷ
་རཱ་ཛནི་ཆོས་ཀྱི་རྒྱལ་པོ། གྲངས་ལ་མཚོན་ན། ཨེ་ཀ་གཅིག དྲི་གཉིས། ཏ་ཡ་གསུམ། ཙ་ཏུ་བཞི།
པཉྩ་ལྔ། ཥ་ཌ་དྲུག ས་ལྟ་བདུན། ཨཥ་ཊ་བརྒྱད། ན་བ་དགུ། ད་ཤ་བཅུ་བཅས་སོ། །
352



ས་བཅད་གཉིས་པ། མགུལ་ལ་ཐང་ཅན་དགོན་གྱི་ལོ་རྒྱུས་མདོར་གླེང་། །
མཆོད་པར་བརྗོད་པ།
བློ་གྲོས་པད་མོར་བཞད་པའི་དྲི་བསུང་རྡུལ། སྤྱོད་བཟང་སྐལ་ལྡན་གདུལ་བྱར་ལེགས་བཀོད་ནས། ཕུན་
ཚོགས་ཟབ་རྒྱས་ཆོས་ལམ་ཉེར་སྟོན་པའི། ཚོགས་གཉིས་ལྷུན་གྲུབ་དམ་པ་གང་དེར་སྐྱོང་། མགོན་འདིས་རྗེས་
བཟུང་རྒྱལ་སྲས་གཞོན་ནུའི་ཚུལ། རལ་པའི་བརྟུལ་ཞུགས་དོར་ནས་མགོ་བཟླུམ་ཅན། ལོག་སྨྲ་ཚར་གཅོད་ས་སྐྱ་
པཎ་ཆེན་ཞེས། ས་གསུམ་སྙན་པར་གྲགས་ལ་གུས་ཕྱག་འཚལ། །
རྩོམ་པར་དམ་བཅའ་བ།
ས་བཅུད་བཟང་བའི་གངས་ལྗོངས་ཤར་ལྷོ་རུ། ཐང་ཅན་དགོན་གྱི་ལོ་རྒྱུས་རགས་རིམ་དག ཟློས་ཚིག་
སྤངས་ནས་ཡིག་ཐོག་བཀོད་པ་དེ། ཕྱི་རབས་རྣམས་ལ་གཟིགས་མོ་ཁུལ་དུ་ཕུལ།
ཞེས་ཚིག་གི་སྔོན་བསུས་ནས་དོན་དུ་དགོན་འདིའི་ལོ་རྒྱུས་དངོས་འཆད་པ་ལ།
ཐོག་མ་ཁོར་ཡུག་དང་གླེང་གཞི་ཁུལ་དུ་རགས་ཙམ་འཆད་རྒྱུ་ཡིན།
གངས་རི་མཐོན་པོའི་དབུས། ཆུ་བོ་ཆེན་པོའི་མགོ། ཡུལ་མཐོ་ས་གཙང་གི་འཛམ་གླིང་ཡང་རྩེ་རུ་གནས་
པའི་ཁ་བའི་ལྗོངས་འདི་ནི་བོད་མི་རིགས་ཀྱི་ཕ་ས་ཡིན། བོད་མི་རིགས་ནི་གངས་རིའི་ལྗོངས་སུ་ཕ་སྤྲེལ་རྒན་དང་
མ་བྲག་སྲིན་གཉིས་ལས་བྱུང་བའི་གནའ་བོའི་མི་རིགས་ཤིག་ཡིན་ལ་གནའ་བོའི་དུས་ནས་བཟུང་དཔའ་ངར་ལྡན་
ཞིང་ལས་ལ་བརྩོན་པ་དང་། ཤེས་རབ་ཀྱི་དཔལ་དང་ལྡན་པ་ཞིག་ཡིན་པ་མ་ཟད་རང་བྱུང་ཁམས་ལ་འཐབ་རྩོད་
དང་མ་འོངས་པའི་འཚོ་བར་བརྩོན་པ་ལྷུར་ལེན་གནང་སྟེ། རང་གི་བློ་སྟོབས་ལ་བརྟེན་ནས་མིའི་རིགས་ཀྱི་ལོ་
རྒྱུས་ལ་གཟི་འོད་བསྣན་པ་དང་། འཛམ་གླིང་གི་རིག་གནས་སྒྱུ་རྩལ་འཕེལ་བའི་ལོ་རྒྱུས་དུའང་མི་རིགས་ཀྱི་ཁྱད་
ཆོས་ལྡན་པའི་བསམ་བློའི་རྒྱུ་ནོར་འཛད་མཐའ་མེད་པ་ཞིག་བསྐྲུན་ཡོད། དེ་ཡང་ཉིང་ཁྲི་ས་ཁུལ་རྫ་ཡུལ་རྫོང་ནི་
བོད་ཀྱི་ཤར་ལྷོའི་ཁུལ་གྱི་རང་བྱུང་གི་དཔལ་གྱིས་ཕྱུག་པའི་ཡུལ་ཁྱད་པར་ཅན་ཞིག་ཡིན་ཏེ། དེའང་བོད་ཡུལ་སྤྱི་
དང་འདྲ་བར་ཡུལ་དེར་ཆོས་སྲིད་གཉིས་དང་ངོ་མཚར་ཆེ་བའི་རིག་གནས་ཀྱི་སྲོལ་རྒྱུན་ནི་སྔ་བའི་དུས་ནས་དར་
རྒྱས་བྱུང་། གང་ལགས་ཤེ་ན། རྫ་ཡུལ་ལུང་པའི་མགོ་བོ་ཡིན་པས་ན་མགོ་ཡུལ་དུ་གྲགས་པའི་གནས་དེ་ལ་སྔར་
བོད་ཀྱི་ལོ་རྒྱུས་ཐོག་ཏུ་སྙན་པའི་གྲགས་པ་ས་ཕྱོགས་གང་སར་ཁྱབ་པའི་གསང་སྔགས་ཆོས་གླིང་ནི་ཡུལ་དེར་
འཁོད་པའི་ལོ་རྒྱུས་ཀྱི་གོ་བབས་ངེས་ཅན་ལྡན་པའི་དགོན་སྡེ་ཞིག་ཡིན་ཏེ། དགོན་དེ་བཞེངས་ནས་ད་བར་མི་
ལོ་360ལྷག་ཙམ་འདས་པ་དང་། ད་དུང་རྫ་ཡུལ་གྱི་ལུང་པའི་ཕུ་བཞི་མདའ་བརྒྱད་དུ་གྲགས་པའི་མགུལ་ལ་ཅེས་
པའི་ཡུལ་གྲུ་དེར་དཔལ་ལེནྡྲའི་དགོན་ལག་ཕུན་ཚོགས་ཐང་ཅན་དགོན་པ་གནས་པ་ནི་གསང་སྔགས་ཆོས་གླིང་
ལས་བཞེངས་སྔ་བ་ཡིན་ཏེ་ད་བར་མི་ལོ་575ལྷག་ཙམ་འདས་པའི་ལོ་རྒྱུས་ཀྱི་གོ་བབས་ངེས་ཅན་ལྡན་པའི་དགོན་
353



པ་ཞིག་ཡིན། དེས་མ་ཚད་རྫ་ཡུལ་གྱི་ཡུལ་ལུང་གང་སར་དགོན་པ་ཆེ་ཆུང་མི་འདྲ་བ་མང་པོ་ཡོད་ཀྱང་། དེ་དག་
གི་ནང་ནས་གསང་སྔགས་ཆོས་གླིང་དང་ཐང་ཅན་དགོན་གཉིས་ནི་དེང་རྫ་ཡུལ་ཁུལ་དུ་དགོན་སྡེ་སྙན་གྲགས་ཆེ་
ཤོས་དང་། ལོ་རྒྱུས་རིང་ཤོས། གོ་བབས་ངེས་ཅན་ལྡན་པའི་དགོན་སྡེ་གཉིས་ཡིན་པ་མ་ཟད་ད་ལྟའང་དངོས་སུ་
མཇལ་རྒྱུ་ཡོད། དེ་དག་ནི་རྟོག་བཟོ་དང་བྲལ་བའི་ལོ་རྒྱུས་ཀྱི་དཔང་རྟགས་ཡག་ཤོས་ཡིན་པ་ནི་མིག་ལྡན་སྐྱེ་བོ་
ཀུན་གྱི་ཤེས་གསལ་ཡིན་པ་སྨོས་ཅི་དགོས། རྫ་ཡུལ་ནི་རི་བོ་ཧི་མ་ལ་ཡའི་ལྷོ་རྒྱུད་དུ་གནས་པའི་གནས་མཆོག་ཡ་
མཚན་ཅན་ཞིག་ཡིན། འདི་གར་རི་ལུང་གང་སར་དབྱར་དགུན་སྟོན་དཔྱིད་མེད་པར་གཡུ་ཡི་གཞོང་པ་དང་འདྲ་
ལ་ས་བབས་དམའ་ཞིང་གནམ་གཤིས་དྲོ་གྲང་འཚམས་པ། རྩྭ་དང་རྩི་ཤིང་སོགས་གདོད་མའི་ནགས་ཚལ་མང་
བ་དང་ཤིང་འབྲས་མང་བ། ཐུན་མོང་མིན་པའི་གཏེར་ཁ་དང་སྨན་རྩྭ། འབྲས་སོགས་ཐོན་ཁུངས་ཕུན་སུམ་
ཚོགས་པོ་ཡོད། ས་ཁུལ་གྱི་ཁྱད་ཆོས་དང་། མི་རིགས་ཀྱི་གོམས་སྲོལ་མཚོན་པའི་གཞས་དང་ཞབས་བྲོ། གཏམ་
དཔེ། ཕོ་མོའི་བར་གྱི་མཛའ་གླུ། རྦད་སོགས་ཡོད་ལ། ཐུན་མོང་མིན་པའི་ཡུལ་ལྷ་གཞི་བདག་གི་བསངས་
མཆོད་དང་། རྟ་རྒྱུག་དུས་ཆེན། འོང་བསྐོར་གྱི་སྲོལ་རྒྱུན་དུས་ཆེན་རྒྱུན་འཛིན་བྱས་ཡོད་ལ་ཤིང་ཕོར་དང༌། རྟ་
སྒོ། སྒྲོ་བ། རྫ་མ་སོགས་ཀྱི་ལག་ཤེས་བཟོ་ལས་སོགས་སྣ་མང་ཕུན་སུམ་ཚོགས་པོ་ཡོད། འོན་ཀྱང་རྫ་ཡུལ་
དམངས་ཁྲོད་ཀྱི་སྒྱུ་རྩལ་པ་རྒན་གྲས་དང༌། དགོན་པ་ཁག་གི་རབ་བྱུང་པ་རྒན་གྲས། ལོ་རྒྱུས་ཀྱི་འཕེལ་རིམ་ལ་
རྒྱུས་མངའ་དང་ཤེས་རྟོགས་ཡོད་པའི་ཉམས་མྱོང་རྒན་པོ་རྣམས་རིམ་བཞིན་འདས་གྲོངས་སོང་བས་ཕུལ་བྱུང་གི་
ཡུལ་སྲོལ་རིག་གནས་དང་དགོན་སྡེ་ཁག་གི་ལོ་རྒྱུས་དེ་དག་རིམ་བཞིན་མི་རྣམས་ཀྱི་དྲན་ཤེས་ལས་ཡལ་ཉེན་ཡོད་
པ་ནི་ཧ་ཅང་ཕངས་དགོས་པའི་གནད་དོན་གཅིག་ཡིན་པར་སེམས། མ་གཞི་རྫ་ཡུལ་ནི་ཐག་རིང་ལུང་ཁུག་ཡིན་
པས་ལོ་རྒྱུས་དང༌། ཡུལ་གྱི་བཀོད་པ། ཡུལ་སྲོལ་རིག་གནས་སྒྱུ་རྩལ། དགོན་པ་ཁག་གི་ལོ་རྒྱུས་སོགས་ལ་ཞིབ་
འཇུག་བྱེད་མཁན་ཉུང་ཁར་དེ་དག་ལ་ཞིབ་འཇུག་བྱས་ནས་དཔྱད་རྩོམ་སྤེལ་མཁན་ནི་དེ་བས་ཉུང་ཞིང་གལ་སྲིད་
ཡོད་པའི་དབང་དུ་བཏང་ན་ཡང་རྒྱ་ཡིག་ཐོག་ནས་བྲིས་པའི་འབྲེལ་ཡོད་ངོ་སྤྲོད་ཡིག་ཕྲེང་རེ་གཉིས་ཙམ་མ་
གཏོགས་མཐོང་རྒྱུ་མེད། བོད་ཡིག་ཐོག་ནས་དེའི་སྐོར་ལ་ཞིབ་འཇུག་བྱས་ནས་བྲིས་པ་དེ་བས་དཀོན། དེར་
བརྟེན། རྫ་ཡུལ་གྱི་ཐུན་མོང་མ་ཡིན་པའི་ས་ཁུལ་གྱི་ཁྱད་ཆོས་ལྡན་པའི་ཡུལ་སྲོལ་རིག་གནས་དང་། ཡུལ་སྲོལ་
གོམས་གཤིས། དགོན་པ་ཁག་གི་ལོ་རྒྱུས་སོགས་ལ་ཕྱོགས་ཡོངས་ནས་ཞིབ་འཇུག་དང་ངོ་སྤྲོད་བྱ་རྒྱུ་ནི་བོད་ཀྱི་ལོ་
རྒྱུས་དང་རིག་གནས་སྒྱུ་རྩལ་ཁ་ཇེ་གསལ་དང་འཐུས་སྒོ་ཇེ་ཚང་དུ་གཏོང་བ་དེ་ནི་དོན་སྙིང་ལྡན་པའི་བྱ་གཞག་
ཅིག་རེད་སྙམ་པའི་སྐུལ་སློང་བཟང་པོའི་འོག་རྫ་ཡུལ་རྫོང་གི་མགུལ་ལར་ཡོད་པའི་ཐང་ཆེན་དགོན་གྱི་བྱུང་བ་གཙོ་
བོར་བཟུང་ནས་ངོ་སྤྲོད་བྱེད་རྒྱུ་ཡིན།
354



དང་པོ། དགོན་ཆགས་ཡུལ་དང༌། ཕྱག་འདེབས་མཁན། བཞེངས་དུས་སྐོར།།
གཅིག དགོན་ཆགས་ཡུལ་སྐོར། །
དཔལ་ནཱ་ལེནྡྲའི་དགོན་པའི་ཡ་གྱལ་ཕུན་ཚོགས་ཐང་ཅན་དགོན་པ་ནི་བསིལ་ལྡན་ཁ་བའི་ཁྱོན་འདིའི་བར་
ཁམས་ལྷོ་བརྒྱུད་ཀྱི་མཐའ་མོན་རྫ་ཡུལ་གྱི་ལུང་པའི་ཕུ་བཞི་མདའ་བརྒྱད་དུ་གྲགས་པའི་མགུལ་ལ་ཅེས་པའི་ཡུལ་
དེར་ཕྱག་བཏབ་ཡོད། རྫ་ཡུལ་རྫོང་ནས་སྤྱི་ལེ་130ཙམ་ཕྱིན་ན་མགུལ་ལ་ཤང་དུ་འབྱོར་བ་དང་དགོན་པ་དེ་ཤང་
གི་ཉེ་འགྲམ་དུ་གནས་ཡོད། ཡུལ་གྱི་དགེ་བཅུ་མ་ལུས་ཚང་བའི་མགུལ་ལ་ལུང་པ་ནི་དབེན་ཞིང་ཉམས་དགའ་བ། །
གནམ་འཁོར་ལོ་རྩིབས་བརྒྱད། ས་པདྨ་འདབ་བརྒྱད། ལོགས་བཀྲ་ཤིས་རྟགས་བརྒྱད་སོགས་ལྡན་པའི་ཡུལ་
ལུང་ངོ་མཚར་ཅན་ཞིག་ཡིན་པ་མ་ཟད་གནས་མཆོག་རི་རབ་ཕག་ཞལ་ཡང་ཡུལ་དེ་ན་གནས་ཡོད། དམངས་
ཁྲོད་ཀྱི་ཟེར་སྲོལ་ལྟར་ན་གནས་འདི་ནི་སྦས་ཡུལ་པདྨ་བཀོད་པའི་ཞིང་ཁམས་ཡིན་ཞིང་། འདི་ནི་རྗེ་བཙུན་ཕག་
མོའི་གནས་རི་ཡིན་ཞེས་ཤོད་སྲོལ་ཡོད་ལ་འཛམ་གླིང་གནས་ཆེན་བརྒྱ་རྩ་བརྒྱད། གནས་ཕྲན་སྟོང་དང་རྩ་གཉིས་
ཡོད་པའི་ནང་ནས་ཆེས་ཁྱད་པར་དུ་འཕགས་པ་ནི་གནས་མཆོག་རི་རབ་ཕག་ཞལ་འདི་ཉིད་ཡིན་པ་སྟེ། སྔོན་
སངས་རྒྱས་ཀུན་གྱིས་བྱིན་གྱིས་བརླབས་པའི་གནས་མཆོག་དང་། མ་མོ་མཁའ་འགྲོ་ཐམས་ཅད་འདུ་བའི་གླིང་།
གསང་སྔགས་བརྡ་ཡི་རང་སྒྲ་ལྡིར་བ། རྒྱལ་བ་ཀུན་འདུས། ཡི་དམ་ཀུན་འདུས། མཁའ་འགྲོ་ཀུན་འདུས་
བཅས་ཡིན་པས་གནས་འདིར་བསྐོར་བ་ཙམ་གྱིས་མཆོག་དང་ཐུན་མོང་གི་དངོས་གྲུབ་ཐོབ་ནུས་པའི་གནས་ཁྱད་
པར་ཅན་ཞིག་ཡིན། གཞན་ཡང་གནས་མཆོག་དེ་ནི་ས་པདྨ་འདབ་བརྒྱད་ཀྱི་ཡང་སྟེང་། གནམ་འཁོར་ལོ་
རྩིབས་བརྒྱད་ཀྱི་འོག་ཕྱོགས། མཐོ་ཞིང་ཁད་གསལ་བ། དབྱར་བསིལ་ལ་དགུན་དྲོ་བ། སྤང་ལྗོངས་མེ་ཏོག་བཀྲ་
བ། ཕྱོགས་གང་སར་རྔམ་ཞིང་བརྗིད་པའི་བྲག་རི་དང་རྩི་ཤིང་ནགས་ཚལ་སོགས་ཤིང་སྣ་ཕུན་སུམ་ཚོགས་པ།
ཉམས་དགའ་བའི་ཁོར་ཡུག་ནང་དུ་སྤུ་སྡུག་རྣམ་པར་བཀྲ་བའི་བྱ་རིགས་སྣ་ཚོགས་འཕུར་ལྡིང་གི་རྩེད་འཇོར་རོལ་
བ། ས་གཙང་ལ་ཕུ་ཡངས་ཤིང་རྒྱ་ཆེ་བ། ཡིད་ཆགས་ཉམས་དགའ་བསམ་གཏན་འཕེལ། བདེ་བ་སྐྱེས་པའི་
གཞི་དང་སྡུག་བསྔལ་སྤོང་བའི་རྒྱུ། ཐར་པ་བགྲོད་པའི་ཐེམ་སྐས་དང་ཟུག་རྔུ་འབྱིན་པའི་སྨན། བཀྲ་ཤིས་རྟགས་
བརྒྱད་ཚང་བའི་གནས་མཆོག རྡོ་རྗེ་ཕག་མོའི་གནས་དང་རྟ་མགྲིན་དམར་པོའི་གནས། ཟངས་མདོག་དཔལ་
རིའི་གནས། རྒྱལ་བ་རིགས་ལྔའི་གནས་སོགས་འགྲོ་བ་ཐམས་ཅད་ཀྱིས་མཆོད་པའི་གནས་ཡིན་པའི་གནས་
མཆོག་རི་རབ་ཕག་ཞལ་གྱི་ཉེ་འདབས་དང་ལུང་པའི་ཕུ་བཞི་མདའ་བརྒྱད་ཀྱི་དབུས་སུ་དཔལ་ས་སྐྱ་གཙུག་ལག་
ཁང་གི་ཡ་གྱལ་ནཱ་ལེནྡྲའི་དགོན་ལག་ཕུན་ཚོགས་དབྱུག་ཐིག་གླིང་ངམ་ཕུན་ཚོགས་ཐང་ཅན་དགོན་དེ་འགྱིང་ངེར་
གནས་ཡོད། །
355



གཉིས། དགོན་པ་དེ་ཕྱག་འདེབས་མཁན་དང་བཞེངས་དུས་སྐོར།
1. དགོན་པ་དེ་ཕྱག་བཏབ་པའི་སྐོར། །
ཕུན་ཚོགས་ཐང་ཅན་དགོན་པ་དེ་ཡང་རིག་གནས་གསར་བརྗེའི་ལོ་བཅུའི་གོད་ཆག་དབང་གིས་དགོན་
པའི་ཡིག་ཐོག་འཁོད་པའི་ལོ་རྒྱུས་རྩ་བརླག་ཏུ་སོང་བས་དགོན་དེའི་ཕྱག་འདེབས་པ་པོ་དང་ག་དུས་བཞེངས་པའི་
དུས་ཀྱི་སྐོར་ལ་ཁུངས་བཙན་གྱི་དཔྱད་གཞིའི་ཡིག་ཆ་ལག་སོན་མ་བྱུང་བས་མཐའ་གཅིག་ཏུ་ངེས་ཚིག་གསལ་པོ་
དྲངས་པའི་གདེང་ཚོད་དེ་ཙམ་དབེན། ཡིན་ན་ཡང་། དགོན་པ་དེའི་ཕྱག་འདེབས་པ་པོའི་སྐོར་ལ་ཡུལ་དེ་ལ་
གནས་པའི་ཉམས་མྱོང་རྒན་པོ་དང་དགོན་པའི་སེར་མོ་བ་རྒན་གྲས་ལ་སོགས་པའི་ཐང་ཅན་དགོན་ལ་རྒྱུས་མངའ་
ཡོད་པའི་རབ་བྱུང་རྒན་གྲས་རྣམས་ཀྱི་ཞབས་ལ་གཏུགས་ནས་དོགས་གཞི་སེལ་ཆེད་བཀའ་འདྲི་ཞིབ་ཕྲ་ཞུས་པ་
བརྒྱུད་ཐང་ཅན་དགོན་ནི་དགེ་སློང་རྡོ་རྗེ་བཟང་པོས་དགོན་བརྒྱབ། དེ་མོ་དབང་གིས་རྫོང་བརྒྱབ་ཅེས་ངག་རྒྱུན་
ནས་གསུང་རྒྱུ་འདུག དེར་བརྟགས་ན་ཕུན་ཚོགས་ཐང་ཅན་དགོན་པ་དེ་དཔལ་ལྡན་ས་སྐྱ་བའི་དགེ་སློང་རྡོ་རྗེ་
བཟང་པོས་ས་དཔྱད་གནང་ནས་ཕྱག་བཏབ་པ་གསལ་པོ་ཤེས་ཐུབ། ཡིན་ནའང་དགེ་སློང་རྡོ་རྗེ་བཟང་པོའི་
འཁྲུངས་འདས་ལོ་དང་སློབ་དཔོན་སུའི་དགེ་ཕྲུག་ཡིན་པ་སོགས་ལོ་རྒྱུས་ཁུངས་བཙན་གྱི་དཔྱད་གཞིའི་ཡིག་
རིགས་གཅིག་ཀྱང་ལག་སོན་མ་བྱུང་བས་ཚིག་ཐག་གཅོད་པའི་གདེང་ཚོད་དེ་ཙམ་དབེན། འོན་ཀྱང་རབ་བྱུང་བ་
རྒན་གྲས་དང་ཉམས་མྱོང་རྒན་པོ་རྣམས་ལ་བཅར་འདྲི་དང་རིགས་པས་ཡང་ཡང་དཔྱད་ནས་ངོ་སྤྲོད་མདོར་
བསྡུས་ཤིག་ཞུས་ན་འདི་ལྟ་སྟེ། དགེ་སློང་རྡོ་རྗེ་བཟང་པོ་ནི་ཚར་ལུགས་སྲོལ་གཏོད་མཁན་སློབ་དཔོན་ཆེན་པོ་
ཚར་ཆེན་རྡོ་རྗེ་འཆང་གི་དངོས་སློབ་མིན་ནམ་སྙམ། གང་ལགས་ཤེ་ན། ས་སྐྱ་བའི་ལུགས་འདིར་ས་ངོར་ཚར་
གསུམ་ཞེས་གྲགས་པའི་གདན་ས་ཆེན་པོ་འཕན་པོའི་ནཱ་ལེནྡྲ་དགོན་པ་ནི་ཚར་ལུགས་ཀྱི་མ་དགོན་ཡིན། དགོན་
དེ་ཕྱག་འདེབས་མཁན་ནི་ཚར་ཆེན་རྡོ་རྗེ་འཆང་གི་སློབ་མ་རོང་སྟོན་ཤཱཀྱ་རྒྱལ་མཚན་ཡིན་པ་དང༌། རྫ་ཡུལ་གྱི་
ཕུན་ཚོགས་ཐང་ཅན་དགོན་པ་དེ་ཡང་ས་སྐྱ་བའི་ཚར་ལུགས་ཀྱི་ཁོངས་གཏོགས་ཡིན་པ་མ་ཟད་འཕན་པོའི་ནཱ་
ལེནྡྲ་དགོན་པའི་དགོན་ལག་གི་ཁོངས་སུ་གཏོགས་པར་བརྟེན་རོང་སྟོན་ཤཱཀྱ་རྒྱལ་མཚན་དང་དགེ་སློང་རྡོ་རྗེ་
བཟང་པོ་གཉིས་ནི་དགེ་རྒན་གཅིག་གི་དགེ་ཕྲུག་མིན་ནམ་སྙམ། དེའི་སྐོར་ལ་ད་དུང་མུ་མཐུད་གནད་ལ་འཁེལ་
བའི་ཞིབ་འཇུག་བྱེད་རྒྱུའོ། ། །
2. དགོན་པ་བཞེངས་དུས་སྐོར། །
དགོན་པ་དེ་ག་དུས་བཞེངས་པའི་སྐོར་ལ་གོང་དུ་འཁོད་པ་བཞིན། དེ་སྔོན་ཐང་ཅན་དགོན་དུ་བཞུགས་
མྱོང་ཡོད་པའི་རྒྱལ་པོ་ལགས་སོགས་ཐང་ཅན་དགོན་ལ་རྒྱུས་མངའ་ཡོད་པའི་རྒན་པོ་མྱོང་བ་ཅན་རྣམས་ལ་བཅར་
འདྲི་ཡང་ཡང་ཞུས་འབྲས་སུ་ཁ་ཤས་ཀྱིས་དགེ་སློང་རྡོ་རྗེ་བཟང་པོས་དགོན་བརྒྱབ། དེ་མོ་དབང་གིས་རྫོང་བརྒྱབ།
ཅེས་ངག་རྒྱུན་ཆུ་རྒྱུག་རྒྱུག་གསུང་གི་འདུག ཡང་ཁ་ཤས་ཀྱིས་རྫ་ཡུལ་གྱི་གསང་སྔགས་ཆོས་གླིང་མ་བཞེངས་གོང་
ནས་ཕུན་ཚོགས་ཐང་ཅན་དགོན་པ་ཡོད་ཅེས་པ་དང་། ཆབ་མདོའི་བྱམས་པ་གླིང་དགོན་མ་བཞེངས་གོང་ནས་
356



ཕུན་ཚོགས་ཐང་ཅན་དགོན་པ་ཡོད་ཅེས་གསུངས། མང་ཆེ་བས་མ་གྲོས་གཅིག་མཐུན་གྱི་འཕན་པོའི་ནཱ་ལེནྡྲ་
དགོན་པ་བཞེངས་ནས་ལོ་གསུམ་ཙམ་གྱི་རྗེས་ལ་བདག་ཅག་གི་ཕུན་ཚོགས་ཐང་ཅན་དགོན་པ་བཞེངས་པ་དང་དེ་
ལ་ལོ་ངོ་ལྔ་བརྒྱ་ལྷག་ཙམ་གྱི་ལོ་རྒྱུས་ཡོད་ཅེས་གསུངས་གི་འདུག འོན་ཀྱང་དུས་གཏན་དངོས་སུ་འཁེལ་བ་སུ་ལ་
ཡང་ཤོད་རྒྱུ་མི་འདུག སྐབས་དེ་དུས་ཀྱི“ དེ་མོ་དབང་གིས་རྫོང་བརྒྱབ” ཞེས་པ་དེ་ནི་གསང་སྔགས་ཆོས་རྫོང་
ཕྱག་འདེབས་མཁན་དེ་མོ་ཧོ་ཐོག་ཐུ་སྐུ་ཕྲེང་བཞི་པ་ལྷ་དབང་བསྟན་པའི་རྒྱལ་མཚན་ལ་གོ་དགོས་པ་སྙམ། རྒྱུ་
མཚན་ནི་《དགའ་ལྡན་ཆོས་འབྱུང་བཻཌཱུརྱ་སེར་པོ》ལས་“…… དགོན་རྫོང་སྦྲགས་མ་གསང་སྔགས་ཆོས་
འཁོར་དུ་གྲགས། མཁན་པོ་དེ་སྤྲུལ་ལྷ་དབང་བསྟན་པའི་རྒྱལ་མཚན།.....” ཞེས་པར་བརྟགས་ན་དགེ་སློང་
རྡོ་རྗེ་བཟང་པོས་དགོན་བརྒྱབ། དེ་མོ་དབང་གིས་རྫོང་བརྒྱབ་ཅེས་པའི་ངག་རྒྱུན་དེ་ནོར་འཁྲུལ་ཡིན་པར་སེམས།
གང་ལགས་ཤེ་ན། གསང་སྔགས་ཆོས་གླིང་བཞེངས་ནས་ད་བར་ལོ་ངོ365ཙམ་ལས་སོང་མེད་པ་མ་ཟད་དགེ་
ལུགས་པའི་དགོན་པ་ཞིག་ཡིན། སྐབས་དེ་དུས་བོད་ཁུལ་དུ་བཞེངས་པའི་དགོན་པ་མང་ཆེ་བ་ནི་དགེ་ལུགས་པའི་
དགོན་པ་ཡིན་གྱིས་ས་སྐྱ་བའི་དགོན་པ་གསར་དུ་བཏབ་པ་ཤིན་ཏུ་ཉུང་། དེར་བརྟེན་གསང་སྔགས་ཆོས་རྫོང་
དང་ཕུན་ཚོགས་ཐང་ཅན་དགོན་པ་གཉིས་གང་ནས་བརྟགས་ཀྱང་དུས་གཅིག་ཏུ་ཕྱག་བཏབ་མེད་པ་གསལ་པོ་
རྟོགས་ཐུབ། ཡིན་ན་ཡང་“ དགེ་སློང་རྡོ་རྗེ་བཟང་པོས་དགོན་བརྒྱབ། དེ་མོ་དབང་གིས་རྫོང་བརྒྱབ”ཞེས་པ་དེ་
ནི་དེ་མོ་ཧོ་ཐོག་ཐུ་སྐུ་ཕྲེང་བཞི་པ་ལྷ་དབང་བསྟན་པའི་རྒྱལ་མཚན་གྱིས་གསང་སྔགས་ཆོས་རྫོང་གསར་དུ་བཏབ་
པའི་དུས་ནི་ཕུན་ཚོགས་ཐང་ཅན་དགོན་པའི་བླ་རབས་བརྒྱད་པ་རིན་ཆེན་ཕུན་ཚོགས་སྐབས་དང་ཧ་ལམ་དུས་
མཚུངས། དེར་བརྟེན་དེ་སྔོན་དགེ་སློང་རྡོ་རྗེ་བཟང་པོས་བཞེངས་པའི་ཕུན་ཚོགས་ཐང་ཅན་དགོན་པའི་རྨང་
གཞིའི་ཐོག་རྒྱ་ཆེ་རུ་བཏང་བའམ་ཡང་ན་ཉམས་གསོ་གནང་བས་ཕྱིས་སུ་མི་རྣམས་ཀྱི་སེམས་ལ་“ དགེ་སློང་རྡོ་རྗེ་
བཟང་པོས་དགོན་བརྒྱབ། དེ་མོ་དབང་གིས་རྫོང་བརྒྱབ” ཅེས་དེ་མོ་སྐུ་ཕྲེང་གཞན་ཞིག་གིས་རྫོང་བརྒྱབ་པ་མིན་
ནམ་སྙམ། དགོན་པ་དེ་ག་དུས་བཞེངས་པའི་སྐོར་ལ་ཁུངས་བཙན་པའི་དཔྱད་གཞིའི་ཡིག་ཆ་ལག་སོན་མ་བྱུང་
བས་མཐའ་གཅིག་ཏུ་ངེས་ཚིག་གསལ་པོ་དྲངས་པའི་གདེང་ཚོད་ཆུང་ཡང་། སྟབས་ལེགས་པ་ཞིག་ལ། སྔོན་
ཕུན་ཚོགས་ཐང་ཅན་དགོན་པ་བཞེངས་པའི་དུས་སུ་དགོན་པ་དེའི་གྲྭ་པས་བླུགས་པར་གྲགས་པའི་ཟངས་དཀར་
བཀྲ་ཤིས་ལུང་བརྒྱད་རྙིང་པ་གཅིག་གི་ཐོག་ལ་ཡི་གེ་འདི་ལྟར་བཀོད་ཡོད་དེ་“\༄༅ ། ཨོཾ་སྭཱ་སྟི། གནམ་ལོ་ས་རྟའི་
ཧོར་ཟླ་དྲུག་པའི་ཚེས xx ཐང་དགོན་གུ་རུ་རཏྣ་མཚན་ཅན་དང་། སྤྱི་སོ་སྐལ་བཟང་ལ་སོགས་ལས་ཁུར་དྲུག
དགེ་འདུན་འདུས་པའི་ཚོགས་ཟངས་གསར་བསྒྲུབ་དགེས། རྒྱལ་བསྟན་བཤད་སྒྲུབ་མི་ཉམས་གོང་འཕེལ་ཤིང་།
ཕུན་ཚོགས་བདེ་ལེགས་ཡར་ངོའི་ཟླ་ལྟར་འཕེལ། རྒྱལ་ཁམས་སྤྱི་དང་ཁྱད་པར་ཡུལ་ཕྱོགས་ཀུན། རྟག་ཏུ་བདེ་
སྐྱིད་ལྡན་པའི་བཀྲ་ཤིས་ཤོག ཐུབ་བསྟན་ཡོངས་འདུས་དགའ་ཚལ་གྱི། ཁྱད་པར་ཨེ་ཝཾ་ཆོས་ལྡན་ཞེས། ཆོས་གྲྭ་
ཆེན་པོ་འདུས་པའི་སྤྱི། ཚོགས་ཟངས་བཀྲ་ཤིས་སྣོད་མཆོག་འདི། ནང་བཅུད་སྐྱེམས་ཀྱི་ཕྱག་གཡང་རྩོལ། བཀྲ་
ཤིས་དཔལ་འབར་འཛམ་གླིང་རྒྱན་འགྱུར་ཤོག སརྦ་མངྒ་ལཾ” ཞེས་བཀོད་འདུག ཟངས་དཀར་དེ་དགོན་
357



དེའི་གྲྭ་པས་བླུགས་པ་ཡིན་ཞེས་ཤོད་སྲོལ་དེ་ལའང་རྒྱུ་མཚན་ཆེན་པོ་ལྡན་ཡོད། གང་ལགས་ཤེ་ན། ཁམས་ཀྱི་
དགོན་པ་ཁག་གཅིག་གི་ལོ་རྒྱུས་ནང་དགོན་པའི་གྲྭ་པས་ཟངས་དཀར་དང་ཁྲོ་སོགས་བླུགས་སྲོལ་ཡོད་པ་མཐོང་རྒྱུ་
ཡོད། ཐང་དགོན་ཞེས་པ་ནི་དགོན་དེའི་བསྡུས་མིང་ཡིན་པ་མ་ཟད་དགོན་དེའི་མིང་ཡོངས་གྲགས་སུ་ཐང་ཅན་
དགོན་ཞེས་འབོད་པ་དེ་ཁུངས་གཏུག་ས་གལ་ཆེན་ཞིག་ཀྱང་ཡིན། ཟངས་དཀར་དེའི་ཐོག་བརྐོས་པའི་ཚིག་
བཅད་ལ་ཚིག་འགྲེལ་རགས་ཙམ་བརྒྱབ་ན་འདི་ལྟ་སྟེ། ཨོཾ་སྭཱ་སྟི་ནི་བཀྲ་ཤིས་བདེ་ལེགས་སུ་གྱུར་ཅིག་ཅེས་ཐོག་
མར་བཀོད་ཡོད་པ་དང་། གུ་རུ་རཏྣ་མཚན་ཅན་ཞེས་བརྐོས་པ་དེ་ནི་ལེགས་སྦྱར་གྱི་སྐད་དོད་ཡིན་ལ་རང་རེའི་
བོད་ཀྱི་སྐད་དུ་བླ་མ་རིན་ཆེན་ཞེས་བརྗོད་ཀྱི་ཡོད་པས་བླ་མ་རིན་ཆེན་དང་སྤྱི་སོ་ནི་དགོན་པའི་འགན་ཁུར་མཁན་
ཞིག་ཡིན་པ་དང་སྐལ་བཟང་སོགས་ལས་དོན་འགན་ཁུར་བ་དྲུག་གིས་ཚོགས་ཟངས་གསར་པ་ཕུལ་བའི་དགེ་བ་
དེས་རྒྱལ་བའི་བསྟན་པ་རིན་པོ་ཆེ་མི་ཉམས་གོང་ནས་གོང་དུ་འཕེལ་ཞིང་རྒྱུ་ཕུན་སུམ་ཚོགས་པའི་དགེ་བ་དེ་ཟླ་བ་
ཡར་ངོ་ལྟར་འཕེལ་ཆེད་དང་། རྒྱལ་ཁམས་སྤྱི་དང་ཁྱད་པར་ཡུལ་དེ་ག་བདེ་སྐྱིད་ལྡན་པ་དང་ཐུབ་པའི་བསྟན་པ་
དེ་སྐྱེད་ཚལ་གྱི་གཟུགས་སུ་བཀོད་ནས་དོན་དུ་སྐྱེད་ཚལ་ནང་དུ་མེ་ཏོག་མང་པོ་ལྡན་པས་བུང་བ་མང་པོ་རང་
བཞིན་ཐོག་འདུས་པ་ལྟར་རང་སེམས་བདེ་བར་འགོད་པའི་ཐབས་མཆོག་ཐུབ་པ་བསྟན་པ་དེར་དད་ལྡན་མང་པོ་
འདུ་བ་གཟུགས་སུ་བཀོད་པའོ། །གཞན་ཡང་ཁྱད་པར་དུ་ཨེའི་ཡི་གེས་སྟོང་ཉིད་རྟོགས་པའི་ཤེས་རབ་བསྟན་པ་
དང་ཝཾའི་ཡི་གེས་ཐབས་མཆོག་བདེ་བ་ཆེན་པོ་མཚོན་པའི་ཁྱད་པར་ཅན་གྱི་ཆོས་གྲྭ་དེར་དགེ་འདུན་འདུས་ཚོགས་
སུ་མཆོད་པའི་བཀྲ་ཤིས་ཚོགས་ཟངས་འདིས་ཕྱྭ་དང་གཡང་མི་ཉམས་ཤིང་ཕུན་སུམ་ཚོགས་པའི་ལོངས་སྤྱོད་དེ་
འཛམ་གླིང་གི་རྒྱན་དུ་འགྱུར་བར་ཤོག་ཅེས་སོ་དང་མཇུག་ཏུ་སརྦ་མངྒ་ལཾ་ནི་ལེགས་སྦྱར་གྱི་སྐད་དོད་ཡིན་པས་དེ་
ནི་རང་ཅག་བོད་ཀྱི་སྐད་དུ་ཐམས་ཅད་བཀྲ་ཤིས་ཤོག་ཅེས་པའི་མཚན་སྦྱར་ནས་ཟངས་དཀར་འདི་ཕུལ་བར་རིམ་
བཞིན་བལྟས་ན་དེའི་ནང་ལོ་ཚིགས་དང་ཟླ་བ་ཡང་གསལ་པོར་ཤེས་ཐུབ། ཟངས་དཀར་དེའི་ཐོག་“ གནམ་ལོ་ས་
རྟ” ཞེས་པ་འཁོད་ཡོད་པས་དེར་བརྟག་ན་དགོན་པ་བཞེངས་སྐབས་ཀྱི་དུས་ཚོད་ཡིན་པ་སྨོས་མེད་ཡིན་པ་མ་ཟད་
ད་དུང་དགོན་དེ་ལོ་གང་གི་དུས་སུ་བཞེངས་པ་ཟླ་དུས་ཀྱང་གསལ་པོར་བརྐོས་ཡོད། རིགས་པས་ཡང་ཡང་དཔྱད་
ཚེ་ཐང་ཅན་དགོན་པ་བཞེངས་སྐབས་དང་བཞེངས་གྲུབ་སྐབས་ཟངས་དཀར་དེ་ཕུལ་བ་གསལ་པོར་ཤེས། གོང་
གསལ་“གནམ་ལོ་ས་རྟ” ཞེས་པ་དེ་བོད་རབ་བྱུང་བདུན་པའི་ས་རྟ་ལོ་སྤྱི་ལོ་1438ལོར་འཁེལ་གྱི་ཡོད། རྒན་
རབས་མྱོང་བ་ཅན་རྣམས་ཀྱི་ངག་རྒྱུན་དང་དགོན་པའི་ནང་དུ་ཡོད་པའི་ཟངས་སྙིང་ཐོག་གི་ཡི་གེ་“ གནམ་ལོ་ས་
རྟ” ཞེས་པ་དེ་དག་ཐམས་ཅད་ཞིབ་པར་བསྡུར་ཚེ་ཕུན་ཚོགས་ཐང་ཅན་དགོན་པ་ནི་བོད་རབ་བྱུང་བདུན་པའི་ས་
རྟ་ལོ་སྤྱི་ལོ་1438ལོར་བཏབ་ཅེས་བརྗོད་ན་ཁུངས་གཏུག་ས་ཡོད་པར་མཐོང་། ད་དུང་རྒྱུ་མཚན་གཞན་ཞིག་ནི།
རྒན་པོ་མྱོང་བ་ཅན་རྣམས་ཀྱི་ཤོད་རྒྱུན་ལས་ཆབ་མདོའི་བྱམས་པ་གླིང་དགོན་དང་རྫ་ཡུལ་གྱི་གསང་སྔགས་ཆོས་
གླིང་སོགས་མ་བཞེངས་གོང་ནས་ཕུན་ཚོགས་ཐང་ཅན་དགོན་པ་བཞེངས་ཡོད་ཅེས་ཤོད་རྒྱུན་ཡོད་པ་དང༌།
འཕན་པོའི་ནཱ་ལེནྡྲ་དགོན་པ་བཞེངས་ནས་ལོ་གསུམ་ཙམ་གྱི་རྗེས་སུ་ཕུན་ཚོགས་ཐང་ཅན་དགོན་པ་བཞེངས་པ་མ་
358



ཟད་དེ་ལ་ལོ་ངོ་ལྔ་བརྒྱ་ལྷག་ཙམ་གྱི་ལོ་རྒྱུས་ཡོད་ཅེས་ངག་རྒྱུན་དུ་གྲགས་པ་དང་མཐུན་ཡོད། དེ་ཡང《 བོད་ཀྱི་ལོ་
རྒྱུས་རིག་གནས་དཔྱད་གཞིའི་རྒྱུ་ཆ་བདམས་བསྒྲིགས་18》ལས་“ ཆབ་མདོ་བྱམས་པ་གླིང་ངམ། དགེ་ལྡན་
བྱམས་པ་གླིང་ཞེས་གྲགས་པ་ཕྱོགས་ཀུན་ཁྱབ་པའི་འདུས་སྡེ་ཆེན་པོ་འདི་ཉིད་ནི་རྫ་ཆུ་དང་ངོམ་ཆུ་འདུས་ཁུལ་ཆུ་
དབར་དུ་ཆགས་ཤིང་། འདི་ཉིད་ཐོག་མར་རྗེ་ཙོང་ཁ་པའི་དངོས་སློབ་བསྟན་པ་ཕྱོགས་མཐར་སྤེལ་བའི་དར་ཆེན་
དྲུག་ཅེས་པའི་ཡ་གྱལ་བྱང་སེམས་ཤེས་རབ་བཟང་པོས་གང་ཉིད་དགུང་གྲངས་ལྔ་བཅུར་བཞེས་པ་རབ་བྱུང་
བདུན་པའི་ཤིང་བྱི1444ལོར་ཕྱག་བཏབ།… ”ཞེས་པ་ལས་ཕུན་ཚོགས་ཐང་ཅན་དགོན་པ་དེ་སྤྱི་ལོ་1444ལོ་
ལས་ལོ་དྲུག་ཙམ་སྔ་བས་ན་ཆབ་མདོའི་བྱམས་པ་གླིང་དགོན་མ་བཞེངས་གོང་ནས་ཕུན་ཚོགས་ཐང་ཅན་དགོན་པ་
ཡོད་ཅེས་པའི་སྐད་ཆ་དེ་བདེན་པ་ཡིན་པ་ར་སྤྲོད་བྱེད་ཐུབ། དེ་ནས་《 གསང་སྔགས་ཆོས་གླིང་གི་ལོ་རྒྱུས་དབྱར་
ཐོག་མའི་འབྲུག་སྒྲ》ལས་“ གསང་སྔགས་ཆོས་གླིང་ནི་བོད་རབ་བྱུང་བཅུ་གཅིག་པའི་ས་བྱི་སྤྱི་ལོ་1648ལོར་
བཏབ… ”ཞེས་པ་ལས་གསང་སྔགས་ཆོས་གླིང་ནི་ད་བར་ལོ་ངོ365ཙམ་གྱི་ལོ་རྒྱུས་ཡོད་པའི་དགེ་ལུགས་
པའི་དགོན་པ་ཞིག་ཡིན། སྐབས་དེ་དུས་བོད་ཁུལ་དུ་བཞེངས་པའི་དགོན་པ་མང་ཆེ་བ་དགེ་ལུགས་པའི་དགོན་པ་
ཡིན། དེར་བརྟེན་ཕུན་ཚོགས་ཐང་ཅན་དགོན་པ་ནི་ས་སྐྱ་བའི་དགོན་པ་ཡིན་པས་གསང་སྔགས་ཆོས་གླིང་མ་
བཞེངས་གོང་ནས་དགོན་པ་དེ་ཆགས་ཡོད་པ་གསལ་པོར་རྟོགས་ཐུབ། ཡང་《དཔལ་ནཱ་ལེན་རྣམ་པར་རྒྱལ་བའི་
ཆོས་གྲྭ་ཆེན་པོའི་བྱུང་བ་བརྗོད་པ》ལས་“… .ལྗོངས་འདིར་དབང་ཐང་དང་བསྟུན་པའི་མིང་ཤིང་མོ་ཡོས་སུ་
འབོད་པ་སྟེ་སྤྱི་ལོ་1435ལོ་དགུ་གླིང་གི་… ཉིན་ཕྱག་བཏབ། ” ཅེས་གསུངས་པ་ལྟར་འཕན་ཡུལ་ནཱ་
ལེནྡྲ་ནི་དཔལ་ས་སྐྱའི་གངས་ཅན་མཛེས་པའི་རྒྱན་དགུའི་ཡ་གྱལ་རོང་སྟོན་ཤཱཀྱའི་རྒྱལ་མཚན་གྱིས་བོད་རབ་བྱུང་
བདུན་པའི་ཤིང་ཡོས་སྤྱི་ལོ་1435ལོར་ཕྱག་བཏབ་པ་དང་དགོན་དེའི་སྐོར་རྒྱུས་མངའ་ཡོད་མཁན་གྱིས་གསུངས་
པའི་འཕན་པོའི་ནཱ་ལེནྡྲ་དགོན་པ་བཞེངས་ནས་ལོ་གསུམ་གྱི་རྗེས་ལ་( 1438 - 1435 =3) བདག་ཅག་གི་
ཕུན་ཚོགས་ཐང་ཅན་དགོན་པ་བཞེངས་པ་མ་ཟད་དེ་ལ་ལོ་ངོ་ལྔ་བརྒྱ་ལྷག་ཙམ་གྱི་ལོ་རྒྱུས་ཡོད་ཅེས་པའི་ཤོད་རྒྱུན་
དེ་བོད་རབ་བྱུང་བདུན་པའི་ས་རྟ་ལོ་སྤྱི་ལོ་1438ལོར་འཁེལ་གྱི་འདུག ད་དུང་དེ་དང་ཆབས་ཅིག་དགོན་པའི་
ནང་དུ་ཡོད་པའི་ཟངས་དཀར་བཀྲ་ཤིས་ལུང་བརྒྱད་རྙིང་པའི་ཐོག་གི་ཡི་གེ་“… གནམ་ལོ་ས་རྟ…..”
ཞེས་པ་དེ་བོད་རབ་བྱུང་བདུན་པའི་ས་རྟ་སྤྱི་ལོ་1438ལོར་གོ་དགོས་པ་དེ་དང་ཏག་ཏག་འཁེལ་གྱི་འདུག དེར་
བརྟེན་རྒན་རབས་མྱོང་བ་ཅན་གྱི་ཤོད་རྒྱུན་དང་
། དགོན་པའི་ནང་དུ་ཡོད་པའི་ཟངས་དཀར་བཀྲ་ཤིས་ལུང་
བརྒྱད་རྙིང་པའི་ཐོག་གི་ཡི་གེ་“ གནམ་ལོ་ས་རྟ” ཞེས་པའི་རྒྱུ་མཚན་ལ་བརྟེན་ནས་ཕུན་ཚོགས་ཐང་ཅན་དགོན་
པ་དེ་དགེ་སློང་རྡོ་རྗེ་བཟང་པོས་བོད་རབ་བྱུང་བདུན་པའི་ས་རྟ་ལོ་སྤྱི་ལོ་1438ལོར་ཕྱག་བཏབ་པ་གསལ་པོར་
ཤེས་ཐུབ། དེས་ན་ཕུན་ཚོགས་ཐང་ཅན་དགོན་པ་དེ་ད་བར་ལོ་575 ( 2014 - 1438 =576) ཙམ་གྱི་ལོ་
རྒྱུས་ལྡན་འདུག་པས་རིག་པ་སྨྲ་བ་རྣམས་ཀྱིས་དཔྱད་པར་ཞུ། །
359



གཉིས་པ། དགོན་པ་ཕྱག་བཏབ་ཚུལ་དང་མིང་ལ་འགྱུར་བ་བྱུང་ཚུལ་སྐོར།
གཅིག དགོན་པ་ཕྱག་ཇི་ལྟར་བཏབ་ཚུལ་སྐོར།
དེ་ཡང་དཔལ་ལྡན་ས་སྐྱ་བའི་དགེ་སློང་རྡོ་རྗེ་བཟང་པོས་ས་དཔྱད་གནང་ནས་མདོ་སྨད་ས་ཡི་ཐིག་ལེ་བར་
ཁམས་ལྷོ་བརྒྱུད་ཀྱི་མཐའ་མོན་རྫ་ཡུལ་མགུལ་ལ་ཞེས་པའི་ལུང་པའི་ཕུ་བཞི་མདའ་བརྒྱད་ཀྱི་དཀྱིལ་ལ་ཀླུ་བདུད་
བཙན་གསུམ་སོགས་མཐའ་བཞི་ཁ་དགུའི་( ཁ་དགུ་ནི་སྡོང་ཟམ་ཁ། དགོན་ཟམ་ཁ། ཕག་མོ་ཁ་གས། པང་
ཐང་ཁ་སོགས་དགུ་ཡོད་པའོ) གནོད་པ་འཛོམས་ས་གཅིག་ཏུ་འཁེལ་བའི་ས་བཙན་དེ་འདྲ་ཞིག་ལ་འགྲོ་བ་སྨིན་
པའི་ཐབས་དང་། ཁ་དགུའི་གནོད་པ་ཟློག་པ། ལུང་པ་དེ་ལ་ནད་ཡམས་འཁྲུག་རྩོད་དང་། ལོ་ནད་རྩྭ་སད་མུ་
གེ་སོགས་མི་ཡོང་བའི་ཆེད་དུ་དགོན་པ་དེ་ཕྱག་བཏབ་པ་ཡིན། །
གཉིས། མིང་ལ་འགྱུར་བ་བྱུང་ཚུལ་སྐོར།
ཐོག་མར་དགོན་པ་དེའི་མིང་ལ་ཕུན་ཚོགས་འུར་མཐིལ་གླིང་ཟེར་ཞིང་། དགོན་པ་ཆགས་སའི་ ས་
དབྱིབས་ནི་རི་སྟེང་ནས་བལྟ་དུས་འུར་ཆའི་མཐིལ་ལྟར་གྱི་ཐང་དུ་ཆགས་ཡོད་པས་ན་ཕུན་ཚོགས་འུར་མཐིལ་གླིང་
ཞེས་མིང་བཏགས་པ་དང་དེ་གའི་ཤོད་རྒྱུན་དུ་དགོན་པ་དེ་ཆགས་སའི་ས་དབྱིབས་ནི་འུར་ཆའི་མཐིལ་ལྟར་ཡོད་
པས་དགོན་པ་དེའི་དགེ་འདུན་པ་རྣམས་ཀྱིས་འདུལ་ཁྲིམས་ཚུལ་བཞིན་མ་བསྲུངས་ན་འུར་ཆས་ཀྱི་ནང་ལ་རྡོ་
འཕེན་པ་བཞིན་དགོན་དེ་ཉམས་མེད་དུ་འགྲོ་ཉེན་ཡོད་ཅེས་ཤོད་སྲོལ་འདུག དགོན་པ་དེའི་མིང་འདོགས་སྟངས་
སྣ་ཚོགས་ཡོད་པ་འདི་ལྟ་སྟེ། ཐང་དཀྱིལ། ཐང་ཆེན། མཐོང་ཆེན། ཐང་བཙན། ཐང་ཅན་བཅས་འབྲི་སྲོལ་
མི་འདྲ་བ་མང་པོ་འདུག དོན་དངོས་ཐོག་ཉམས་མྱོང་རྒན་པོ་རྒྱལ་པོ་ལགས་ལ་བཅར་འདྲི་ཞིབ་ཕྲ་ཞུས་པ་བརྒྱུད་
ཁོང་གིས་དགོན་པ་དེའི་མདུན་ཕྱོགས་ཀྱི་རི་སྟེང་དུ་ཐང་ཅན་ཞེས་པའི་ཐང་ཆུང་ཆུང་དབེན་གནས་ཉམས་དགའ་
བ་ཞིག་ཡོད། ཕྱིས་སུ་མི་རྣམས་ཀྱིས་ཐང་ཅན་ཞེས་པའི་གནས་དེར་དགོན་པ་སྤོ་རྩིས་བྱས་ཀྱང་ཆ་རྐྱེན་མ་
འཛོམས་པའི་དབང་གིས་ད་ལྟའང་སྤོ་ཐུབ་མེད། འོན་ཀྱང་ཐང་ཅན་ཞེས་པའི་ཐང་དེའི་མིང་ཕྱིས་སུ་རིམ་
བཞིནདགོན་པའི་མིང་ལ་འགྱུར། དེ་ནས་ཕྱིས་སུ་རིམ་བཞིན་ཕུན་ཚོགས་ཐང་ཅན་དགོན་ཞེས་མིང་ཐོགས་པ་
གསུང་གི་འདུག མདོར་ན། དགོན་དེའི་མིང་ཆ་ཚང་ལ་ཕུན་ཚོགས་ཐང་ཅན་དགོན་ཞེས་འབོད།
གསུམ་པ། ཆོས་རྒྱུད་དང་། དགོན་བདག རྩིས་སྤྲོད་ལུགས་སྐོར།
གཅིག དགོན་པ་དེ་ཆོས་རྒྱུད་གང་གི་ཁོངས་སུ་གཏོགས་མིན་སྐོར།
རྫ་ཡུལ་ཕུན་ཚོགས་ཐང་ཅན་དགོན་པ་དེ་ནི་དཔལ་ས་སྐྱ་བའི་གྲུབ་མཐའི་ཁོངས་སུ་གཏོགས་པ་དང་དཔལ་
360



ས་སྐྱའི་ལུགས་ལ་ས་ངོར་ཚར་གསུམ་ཞེས་གྲགས་པའི་ཚར་ཆེན་བློ་གསལ་རྒྱ་མཚོའི( ཚར་ཆེན་རྡོ་རྗེ་འཆང་) ཚར་
ལུགས་ཀྱི་ཁོངས་སུ་གཏོགས། མཚམས་འདིར་དཔལ་ས་སྐྱ་བའི་ཆོས་རྒྱུད་ངོ་སྤྲོད་མདོ་ཙམ་ཞུས་ན་འདི་ལྟ་སྟེ།
ས་སྐྱ་བ་ཞེས་པ་ནི་གནས་ཀྱི་མིང་ལ་བརྟེན་ནས་ཆོས་རྒྱུདཀྱི་མིང་བྱུང་བ་ཡིན་ཏེ། སྤྱི་ལོ་1073ལོར་འཁོན་དཀོན་
མཆོག་རྒྱལ་པོས་དབོན་པོ་རིའི་ས་དཀར་གྱི་དབུས་ལོགས་སུ་དགོན་པ་བཏབ་པས་ས་སྐྱ་དགོན་ཞེས་མིང་ཐོགས།
ཆོས་རྒྱུད་འདིའི་སྲོལ་འཁོན་དཀོན་མཆོག་རྒྱལ་པོས་བཏོད། ས་ཆེན་ཀུན་དགའ་སྙིང་པོ་སོགས་གོང་མ་རྣམ་ལྔས་
དར་སྤེལ་བཏང་། གོང་མ་རྣམ་ལྔ་ནི། ཀུན་དགའ་སྙིང་པོ། བསོད་ནམས་རྩེ་མོ། གྲགས་པ་རྒྱལ་མཚན་གསུམ་
ལ་དཀར་པོ་རྣམ་གསུམ་དང་། ས་པཎ་ཀུན་དགའ་རྒྱལ་མཚན་དང༌། འགྲོ་མགོན་ཆོས་རྒྱལ་འཕགས་པ་གཉིས་
ལ་དམར་པོ་རྣམ་གཉིས་ཟེར། དུས་ཕྱིས་ས་སྐྱ་བའི་ཆོས་བརྒྱུད་འཛིན་པའི་གཙོ་བོར་མདོ་ཕྱོགས་ཀྱི་བསྟན་
འཛིན་གཡག་རོང་གཉིས་སྟེ། གཡག་ཕྲུག་སངས་རྒྱས་དཔལ་དང་། རོང་སྟོན་ཤཱཀྱ་རྒྱལ་མཚན་གཉིས། སྔགས་
ཕྱོགས་ལ་ངོར་རྫོང་གཉིས་ཏེ། ངོར་པ་ཀུན་དགའ་བཟང་པོ་དང་རྫོང་པ་ཀུན་དགའ་རྣམ་རྒྱལ་གཉིས་ཞེས་གྲགས།
ས་སྐྱ་བའི་ཆོས་ཀྱི་སྙིང་པོར་གྱུར་པ་ནི་གསུང་ངག་རིན་པོ་ཆེ་ལམ་འབྲས་ཡིན་ཅིང་། དེའི་བརྒྱུད་པ་ནི་ཀླུ་སྒྲུབ་ཀྱི་
སློབ་མ་ཤཱཀྱ་བཤེས་གཉེན་ལས་རིམ་པ་བརྒྱུད་དེ་འབྲོག་མི་ལོ་ཙཱ་བ་ཤཱཀྱ་ཡེ་ཤེས་ཀྱིས་གསན། དེ་ལས་འཁོན་
དཀོན་མཆོག་རྒྱལ་པོས་གསན་ཏེ་དར་བའོ། །ས་སྐྱ་བའི་ཆོས་ཀྱི་སྙིང་པོར་གྱུར་པའི་གསུང་ངག་རིན་པོ་ཆེ་ལམ་
འབྲས་རང་ལུགས་ཀྱི་ལྟ་བ་ནི་རབ་ཏུ་མི་གནས་པའི་དབུ་མ་བའི་ལུགས་ཡིན་པས། ས་སྐྱ་བའི་ཆོས་རྒྱུད་ཀྱི་ལྟ་བ་
ངོ་མ་དེ་དབུ་མ་ཐལ་འགྱུར་བའི་ལྟ་བ་ཡིན། འོན་ཀྱང་རྗེས་འབྲངས་པ་རྣམས་ཀྱི་གསུངས་ཚུལ་ལ་མཐའ་གཅིག་
ཏུ་མ་ངེས་ཏེ། ཆོས་ཉན་པ་པོའི་ཁམས་དང་མོས་པ་སོགས་ལ་བསྟུན་ནས་ཆོས་གསུང་སྐབས་ཁ་ཤས་ཀྱི་གསུངས་
སྟངས་དབུ་མ་རང་རྒྱུད་པ་ཡིན་པ་ལྟ་བུ། ཁ་ཤས་ཀྱི་གསུང་སྟངས་སེམས་ཙམ་པ་ཡིན་པ་ལྟ་བུ། ཁ་ཤས་ཀྱི་
གསུང་སྟངས་ནི་དབུ་མ་ཐལ་འགྱུར་བ་ཡིན་པ་ལྟ་བུ་ཤོད་སྟངས་སྣ་ཚོགས་ཤིག་ཡོད་པར་སྣང་། ས་སྐྱ་བའི་དགོན་
པ་གྲགས་ཆེ་བ་ནི། ས་སྐྱ་དགོན་པ་དང་། འཕན་པོའི་ནཱ་ལེནྡྲ་དགོན་པ། གོང་དཀར་ཆོས་སྡེ། ངོར་ཨེ་ཝཾ་
དགོན་སོགས་ཡོད། རྫ་ཡུལ་གྱི་ཕུན་ཚོགས་ ཐང་ཅན་དགོན་པ་དེ་ནི་དཔལ་ས་སྐྱ་བའི་ཆོས་རྒྱུད་ཀྱི་ཁོངས་
གཏོགས་ཡིན་པ་དང་། འཕན་པོའི་ནཱ་ལེནྡྲ་དགོན་པའི་དགོན་ལག་ཡིན་ལ་དཔལ་ས་སྐྱའི་ལུགས་འདིར་ས་ངོར་
ཚར་གསུམ་ཞེས་གྲགས་པའི་ཚར་ལུགས་ཀྱི་ཁོངས་སུ་གཏོགས་ཀྱི་ཡོད། །
གཉིས། དགོན་དེའི་དགོན་བདག་དང་རྩིས་སྤྲོད་ལུགས་སྐོར།
1. དགོན་པ་དེའི་དགོན་བདག་གི་སྐོར། །
ཕུན་ཚོགས་ཐང་ཅན་དགོན་པ་འདི་རྒྱུ་རྐྱེན་སྣ་ཚོགས་ཀྱིས་རྐྱེན་པས་དགོན་པའི་ལོ་རྒྱུས་དང་བཀའ་ཤོག་
སོགས་མཇལ་རྒྱུ་མེད་སྟབས་དུས་ད་ལྟ་འགྲོ་བའི་གཟུགས་འཛིན་དབང་པོའི་ངོས་སུ་འཆར་བ་ནི་ཉིན་མོའི་སྐར་མ་
བཞིན་ཁུངས་བཙན་གྱི་དཔྱད་གཞིའི་ཡིག་ཆ་ལག་སོན་མ་བྱུང་བར་བརྟེན་དགོན་པའི་བསླབ་པ་རྒན་གྲས་རྒྱལ་པོ་
ལགས་ལ་བཅར་འདྲི་ཞུས་པ་བརྒྱུད་ཁོང་གིས་ཕུན་ཚོགས་ཐང་ཅན་དགོན་པ་ནི་ཕྱག་བཏབ་པ་ནས་བཟུང་འཕན་
361



ཡུལ་ནཱ་ལེནྡྲ་དགོན་པའི་དགོན་ལག་ཡིན་པ་དེ་འགྱུར་མེད་ཅེས་གསུང་གི་འདུག《 དཔལ་ནཱ་ལེནྡྲ་རྣམ་པར་རྒྱལ་
བའི་ཆོས་གྲྭ་ཆེན་པོའི་བྱུང་བ་བརྗོད་པའི》ནང་དགོན་ལག་ངོ་སྤྲོད་ནང་རྫ་ཡུལ་གྱི་ཕུན་ཚོགས་ཐང་ཅན་དགོན་པ་
ནི་ལེནྡྲ་དགོན་པའི་དགོན་ལག་ཡིན་ཞེས་བཀོད་མི་འདུག ཡིན་ན་ཡང་དཔལ་ནཱ་ལེནྡྲའི་དགོན་ལག་ངོ་སྤྲོད་
གནང་སྐབས“ ཚ་བ་པ་ཤོད་དང་སྤོམ་མདའ་སོགས་ཀྱི་ཁུལ་དུ་དགོན་ལག་བཅུ་གསུམ་སོགས་ཡོད” ཅེས་
འཁོད་འདུག་པས་རྫ་ཡུལ་གྱི་ཕུན་ཚོགས་ཐང་ཅན་དགོན་པ་དེ་ཡང་གྲངས་ཀ་བཅུ་གསུམ་དེའི་ནང་ཚུད་པ་སྨོས་
མེད་རེད། གང་ལགས་ཤེ་ན། སྤྱི་ལོ་1986ལོའི་སྔོན་དུ་རྫ་ཡུལ་རྫོང་དེ་ཆབ་མདོ་ས་ཁུལ་གྱི་ཁོངས་གཏོགས་ཡིན།
དེར་བརྟེན་ཆབ་མདོ་ས་ཁུལ་གྱི་ཁོངས་གཏོགས་ཡིན་པའི་ཚ་བ་སྤོམ་མདའ་དང་། མཛོ་སྒང་རྫོང༌། སྨར་ཁམས་
རྫོང་བཅས་རྫ་ཡུལ་རྫོང་གི་མགུལ་ལ་ཤང་དང་ཐག་ཉེ་པོ་ཡིན་པ་མ་ཟད་དེའི་རྒྱུད་དུ་ས་སྐྱ་བའི་དགོན་པ་མང་པོ་
མེད་པའི་ཕྱིར་རོ། །མདོར་ན། ས་སྐྱ་བའི་ལུགས་འདིར་ས་ངོར་ཚར་གསུམ་ཞེས་གྲགས་པའི་གདན་ས་ཆེན་པོ་
འཕན་པོའི་ནཱ་ལེནྡྲ་དགོན་པ་ནི་ཚར་ལུགས་ཀྱི་མ་དགོན་ཡིན། ས་སྐྱ་བའི་ཚར་ལུགས་ཀྱི་ཁོངས་གཏོགས་ཡིན་པ་
ཚང་མ་ཆོས་སྡེ་ཆེན་པོ་འདིའི་དགོན་ལག་ཏུ་བརྩི་ཆོག་པས་རྫ་ཡུལ་གྱི་ཕུན་ཚོགས་ཐང་ཅན་དགོན་པ་དེ་ཡང་ཚར་
ལུགས་ཀྱི་ཁོངས་གཏོགས་ཡིན་པ་རང་ཤུགས་སུ་ཤེས་ཐུབ་བོ། །དེར་བརྟེན་ཕུན་ཚོགས་ཐང་ཅན་དགོན་པ་ནི་རྫ་
ཡུལ་ཁུལ་དུ་ཡོད་པའི་ནཱ་ལེནྡྲའི་དགོན་ལག་གཅིག་པུ་དེ་ཡིན་པ་དང་དེའི་དགོན་བདག་ནི་གདན་ས་ཆེན་པོ་འཕན་
ཡུལ་ནཱ་ལེནྡྲ་དགོན་པ་ཡིན་པ་དེ་ཚིག་ཐག་ཆོད་པོ་ཤོད་ཆོག །
2. དགོན་པ་རྩིས་སྤྲོད་ལུགས་སྐོར། །
དེ་ཡང་ཐོག་མར་གདན་ས་ཆེན་པོ་འཕན་ཡུལ་ནཱ་ལེནྡྲ་དགོན་པ་ངོ་སྤྲོད་མདོ་ཙམ་ཞུས་ན་འདི་ལྟར་ཏེ།
《དཔལ་ནཱ་ལེནྡྲ་རྣམ་པར་རྒྱལ་བའི་ཆོས་གྲྭ་ཆེན་པོའི་བྱུང་བ་བརྗོད་པ》ཞེས་པའི་ནང་དགོན་པའི་མཚན་དཔལ་
ནཱ་ལེནྡྲ་རྣམ་པར་རྒྱལ་བ་ཞེས་བཏགས། རྨད་དུ་བྱུང་བའི་སྨོན་ལམ་གྱི་གཏམ་ཞེས་བྱ་བ་མཛད་དེ། དེའི་ནང་དུ།
བཀའ་དང་བསྟན་བཅོས་མི་འཇིགས་སྨྲ་བ་པོ། མཁས་པ་མི་ཡི་སེངྒེས་བརྟེན་པའི་གནས། ཕྱོགས་ལས་རྣམ་པར་
རྒྱལ་བའི་སྟོབས་མངའ་བ། རྒྱུན་གྱི་དབང་པོ་འདི་ཡང་བརྟན་གྱུར་ཅིག ཅེས་དགོན་པའི་མཚན་དོན་ལ་
བསྔགས་པ་དང་འབྲེལ་བའི་སྨོན་ལམ་མཛད། དེ་ཡང༌། ནཱ་ལ་རྒྱུན་དང་། ཨིནྡྲ་དབང་པོ་སྟེ། དེ་གཉིས་
མཚམས་སྦྱར་བས་ནཱལེནྡྲ་ཞེས་པ་བོད་སྐད་དུ་རྒྱུན་གྱི་དབང་པོ་ཡིན། མཁས་པའི་འབྱུང་གནས་འཕགས་ཡུལ་
ནཱལེནྡྲ་གཉིས་པར་གྱུར་ཏོ་ཞེས་གསུངས། ལྷ་ས་གྲོང་ཁྱེར་བྱང་ཤར་ཕྱོགས་ཀྱི་སྤྱི་ལེ་བདུན་ཅུ་ཙམ་གྱི་བོད་ལྗོངས་
འཕན་པོ་ལྷུན་གྲུབ་རྫོང་མཁར་རྩེ་ཤང་ཁོངས་སུ་གནས་པའི་གདན་ས་ཆེན་པོ་འཕན་ཡུལ་ནཱལེནྡྲ་ནི་དཔལ་ས་སྐྱའི་
གངས་ཅན་མཛེས་པའི་རྒྱན་དགུའི་ཡ་གྱལ་རོང་སྟོན་ཤཱཀྱའི་རྒྱལ་མཚན་གྱིས་བོད་རབ་བྱུང་བདུན་པའི་ཤིང་ཡོས་
སྤྱི་ལོ་1435ལོར་ཕྱག་བཏབ། ཆོས་གྲྭ་ཆེན་པོ་འདི་ནི་བོད་གངས་ཅན་ལྗོངས་ཀྱི་དཔལ་ས་སྐྱའི་མདོ་ཕྱོགས་
མཚན་ཉིད་ཀྱི་གྲྭ་ས་ཆེ་ཤོས་ཤིག་ཡིན་པ་དང་། དཔལ་ས་སྐྱའི་ལུགས་འདིར་ས་ངོར་ཚར་གསུམ་ཞེས་གྲགས་པའི་
ཚར་ལུགས་ཀྱི་མ་དགོན་ཡང་ཡིན་ལ་བོད་ཡུལ་དབུས་ཕྱོགས་ཀྱི་ས་སྐྱའི་དགོན་པ་ཆེ་ཤོས་ཀྱང་ཡིན། དེང་བོད་
362



ལྗོངས་དང་། ཟི་ཁྲོན། མཚོ་སྔོན། ཀན་སུའུ་བཅས་ལྗོངས་དང་ཞིང་ཆེན་བཞིའི་རྫོང་ཁག་ཉི་ཤུ་ཙམ་ནང་དགོན་
འདིའི་ཡན་ལག་གམ་བུ་དགོན་བརྒྱད་ཅུ་ལྷག་གནས། ལོ་རྒྱུས་ཐོག་དགོན་དེར་ཚོགས་ཆེན་གཅིག་དང་བླ་བྲང་
གསུམ། གྲྭ་ཚང་བཞི། ཁང་ཚན་བཞི་བཅུ་ཞེ་ལྔ། དགེ་འདུན་ཕྱེད་ཉིས་སྟོང་ཙམ་གྱིས་མདོ་སྔགས་བཤད་སྒྲུབ་
ཀྱི་རྒྱུན་སྤེལ་བའི་མཁས་གྲུབ་དུ་མའི་འབྱུང་གནས་ཤིག་ཡིན། སྤྱི་ཚོགས་རྙིང་པའི་སྐབས་སུ་འཕན་ཡུལ་ནཱ་ལེནྡྲ་
ནས་ལོ་གསུམ་རེ་ལ་སྐུ་ཚབ་གཉིས་མགུལ་ལ་ས་ཆ་ལ་མངགས་ཡོང་ནས་ཕུན་ཚོགས་ཐང་ཅན་དགོན་པ་དང་དེའི་
དགོན་ལག་བཅུ་གསུམ་གྱི་འབུལ་བ་བསྡུ་ཡི་ཡོད། དེ་དང་ཆབས་གཅིག་ཏུ་དགོན་པའི་དོ་དམ་དང་རིག་གནས་
རྒྱུགས་ལེན། དམངས་ལ་ཆོས་ལུགས་ཀྱི་བྱེད་སྒོ་སྤེལ་བ་སོགས་སྐུ་ཚབ་དེ་གཉིས་ཀྱིས་བྱེད་གནང་སྲོལ་ཡོད།
ཕྱིས་སུ་འགྲིམ་འགྲུལ་སྟབས་མི་བདེ་བའི་དབང་གིས་སྐུ་ཚབ་བཞི་ཙམ་མངགས་ཡོང་གི་ཡོད། ལོ་གསུམ་རེར་
འབུལ་བསྡུས་ཐེངས་རེ་རྩིས་སྤྲོད་བྱ་དགོས་ཀྱི་ཡོད། སྐབས་དེ་དུས་ཕུན་ཚོགས་ཐང་ཅན་དགོན་པའི་གྲྭ་པ་མང་
པོས་ནཱ་ལེནྡྲ་དགོན་པའི་ཚ་བ་ཁང་ཚན་དུ་གྲྭ་སར་ཕེབས་ཀྱི་ཡོད། ལོ་གསུམ་ཟླ་གསུམ་ཞག་གསུམ་མམ་ཡང་ན་ལོ་
གསུམ་ཆོས་གསུམ་ཞེས་ཚ་བ་ཁང་ཚན་དུ་སློབ་སྦྱོང་ལོ་གསུམ་ཙམ་བྱེད་དགོས་ཀྱི་ཡོད། གྲྭ་སར་ཕེབས་མཁན་གྲྭ་
པ་དེ་དག་ཚ་བ་ཁང་ཚན་དུ་སློབ་སྦྱོང་མཐར་ཕྱིན་པའི་མཚན་གནས་ཡོད་ན་ཕུན་ཚོགས་ཐང་ཅན་དགོན་པའི་
ནང་ཤེས་ཡོན་ཅན་གྱི་ཁོངས་སུ་བརྩིས་ནས་མཐོང་ཆེན་པོ་གནང་གི་ཡོད། དབང་ཆ་དང་ཐོབ་ཐང་ཡང་མི་ཆུང་
བ་ཞིག་སྤྲོད་སྲོལ་ཡོད། དཔེར་ན། དགོན་པ་དེའི་ནང་དུ་གཉེར་པ་དང་དགེ་སྐོས་སོགས་ཀྱི་དབང་ཆ་བཟུང་ཆོག་
གི་ཡོད། གལ་སྲིད་ཚ་བ་ཁང་ཚན་གྱི་ལོ་གསུམ་ཆོས་གསུམ་ཞེས་སློབ་སྦྱོང་མཐར་ཕྱིན་པའི་མཚན་གནས་མེད་ན་
དགོན་པའི་གྲྭ་པ་སྤྱིར་བཏང་བ་མ་གཏོགས་ཤེས་ཡོན་ཅན་གྱི་ཁོངས་སུ་རྩིས་ཀྱི་མེད། དེ་ཡང་དགོན་པའི་སྤྱི་སོ་མི་
དྲུག་ཡོད་པ་དང༌། དེ་དག་ནང་ནས་སྐུ་གཉེར་ལོ་རེ་བཟུང་དགོས་ཀྱི་ཡོད། སྐུ་གཉེར་ལོ་རེར་མི་རེ་བརྗེ་དགོས་ཀྱི་
ཡོད། སྐུ་གཉེར་ནི་དགོན་པའི་ནང་གི་ལས་འགན་ལྗིད་ཤོས་སྒྲུབ་མཁན་ཡིན་ཏེ། དགོན་པའི་ནང་ཡོད་པའི་སྐུ་
གསུང་ཐུགས་རྟེན་ལ་སོགས་པ་ཚང་མ་བདག་གཉེར་བྱས་ནས་ལོ་མཇུག་ཏུ་དགོན་པར་རྩིས་སྤྲོད་དགོས་ཀྱི་ཡོད།
གཞན་སྤྱི་སོ་མི་ལྔ་པོས་དགོན་པའི་གཏོང་ཡོང་སོགས་ཕྱོགས་གང་ཅིའི་ཐད་ལ་འགན་ཁུར་ཁར་མཁན་པོའི་སློབ་
གཉེར་ལ་རམ་འདེགས་དང་། དགོན་པ་དང་གཞུང་བར་གོང་ཞུ་འོག་བསྒྲགས་དང་རྩིས་སྤྲོད་ཀྱི་འགན་ཁུར་
དགོས་ཀྱི་ཡོད། ལོ་འཁོར་དྲུག་རེར་སྤྱི་སོ་རྩིས་སྤྲོད་ཞེས་དགོན་པའི་ནང་གི་གྲྭ་པ་དྲུག་སྤྱི་སོ་གསར་པར་བསྐོ་སྲོལ་
ཡོད། དེའི་ཆ་རྐྱེན་ནི་གྲྭ་པ་འཇོན་ཐང་ཡོད་མཁན་དང་ཁྱིམ་གཞི་དྲག་པ་རྣམས་འདེམས་ཀྱི་ཡོད། དེ་སྔོན་
དགོན་པ་དེའི་དགོན་དཔོན་མང་པོའི་ནང་ནས་ཁ་ཏ་སྤྲུལ་སྐུ་ཨ་བརྒྱུད་ནི་དགོན་དཔོན་འཇོན་ཐང་ཆེ་ཤོས་ཤིག་
ཡིན། དབང་ཆ་ཡང་རྫོང་དཔོན་གྱི་གོ་གནས་མཚུངས་པ་དེ་གསང་སྔགས་ཆོས་རྫོང་གི་རྩེ་དྲུང་གཅིག་གི་གོ་
གནས་ཡོད་ཅིང་། ཡུལ་དགོན་གཉིས་ཀའི་དོ་དམ་གྱི་འགན་ཁུར་མྱོང་ཡོད། སྐབས་དེ་དུས་མགུལ་ལ་ལུང་པའི་
འབངས་མི་སེར་དང་དགོན་པ་དར་རྒྱས་ཆེ་ཤོས་ཀྱི་དུས་ཤིག་ཡིན། དགོན་པ་དེ་ཕྱིས་སུ་དེ་ལས་ལྷག་པའི་འཕེལ་
རྒྱས་འགྲོ་མྱོང་མེད། སྤྲུལ་སྐུ་དེའི་དུས་སུ་མགུལ་ལ་ལུང་པའི་ཁྲལ་དུད་190ཡིས་ཁྲལ་རྐང་རེ་ལ་གྲྭ་པ་རེ་བྱེད་
363



དགོས་པས་ཁྱོན་གྲྭ་པ་190ཙམ་ཡོད། གྲྭ་པ་མ་བྱས་ན་མི་ཆོག་སྟེ་སྐབས་དེའི་སྲིད་གཞུང་གི་རྩེ་དྲུང་གཅིག་དང་
དྲུང་འཁོར་གཉིས་བཅས་གྲོང་སྐྱ་སེར་གཉིས་ཀྱིས་ཁྲལ་བསྡུ་དུས་གཏན་ཁེལ་བྱེད་ཀྱི་ཡོད། སྐབས་དེ་དུས་གོང་
རིམ་གྱི་བཀའ་ཤོག་ནང་ལ་དགོན་པའི་གྲྭ་པའི་གྲྭ་ཐོབ་190ལྷག་ཙམ་བཀོད་ཡོད། དགོན་པ་དེའི་འབུལ་བསྡུས་
རྣམས་གཙོ་བོ་འཕན་ཡུལ་ནཱ་ལེནྡྲ་དགོན་པར་ལོ་གསུམ་རེར་ཐེངས་རེ་རྩིས་སྤྲོད་དགོས་ཀྱི་ཡོད། །
བཞི་པ། དགོན་པའི་རྟེན་གཙོ་དང་། དགོན་ལག བླ་རབས་རིམ་བྱོན་སྐོར།
གཅིག དགོན་པའི་རྟེན་གཙོའི་སྐོར། །
1. སྤྱི་ལོ་1959ལོའི་གོང་གི་སྐུ་གསུང་ཐུགས་རྟེན་སྐོར།
(1) སྐུའི་རྟེན་ཇི་ལྟར་ཡོད་ཚུལ།
སྐུའི་རྟེན་གཙོ་བོ་ནི་གསེར་ཟངས་ལས་གྲུབ་པའི་རྟེན་གཙོ་དུས་གསུམ་སངས་རྒྱས་ཐོག་རྩེག་གཉིས་ལྡན་
མ་གསུམ། སྨན་སྐུ་ལས་གྲུབ་པའི་ས་སྐྱ་པཎྜི་ཏའི་འདྲ་སྐུ་གཅིག ལི་མ་ལས་གྲུབ་པའི་ས་སྐྱ་གོང་མ་རྣམ་ལྔའི་འདྲ་
སྐུ།( དུས་གསུམ་སངས་རྒྱས་དང་ས་སྐྱ་གོང་མ་རྣམ་ལྔ་ནི་སྔོན་གྱི་དགོན་དེའི་རྟེན་གཙོ་ཡིན།) སྨན་སྐུ་ལས་གྲུབ་
པའི་ས་སྐྱའི་སྲུང་མ་རྒྱལ་པོ་བི་དཀར། དཔལ་ལྡན་ལྷ་མོ། གོང་མགོན། གསེར་ཁྲབ་སོགས་ཡོད། སྨན་སྐུ་ལས་
གྲུབ་པའི་ཡི་དམ་གཙོ་བོར་གོང་མགོན་མགོན་པོ་ཕྱག་དྲུག་དང་ཕྱག་བཞི་པ་གཉིས། ལི་མ་ལས་གྲུབ་པའི་ཡི་དམ་
ཀྱེ་རྡོར་ཐོག་རྩེག་གཅིག་དང་ལི་ནག་ལས་གྲུབ་པའི་ཡི་དམ་མཁའ་སྤྱོད་མ་ཐོག་རྩེག་གཅིག སྨན་སྐུ་ལས་གྲུབ་
པའི་རྡོ་རྗེ་སེམས་དཔའ་ཐོག་རྩེག་གཅིག་དང་རྟ་མགྲིན་རྡོ་རྗེ་མེ་འཆར་ཐོག་རྩེག་གཅིག སྨན་སྐུ་ལས་གྲུབ་པའི་
གྲུབ་ཐོབ་ཐང་སྟོང་རྒྱལ་པོའི་སྐུ་འདྲ་ཐོག་རྩེག་གཅིག སྨན་སྐུ་ལས་གྲུབ་པའི་འཕགས་པ་གནས་བརྟན་བཅུ་དྲུག་
དང་རྒྱལ་ཆེན་སྡེ་བཞི། སངས་རྒྱས་གཙོ་འཁོར་གསུམ་བཅས་སྐུ་ཐོག་རྩེག་གཅིག་ཅན་ཡིན། གསེར་ཟངས་ལས་
གྲུབ་པའི་སྟོན་པ་ཤཱཀྱ་ཐུབ་པའི་སྐུ་འདྲ་ཐོག་རྩེག་གཅིག་དང་གསེར་སྐུ་ཆེ་ཆུང་སྣ་ཚོགས། ལི་རྒྱུ་ལས་གྲུབ་པའི་
སངས་རྒྱས་སྟོང་སྐུ་ཆ་ཚང་། ལྗོན་མི་མགོ་སྟག་སྤྲོད་ཀྱི་སྡིང་ཆ་ཆེ་བ་སྟེང་འོག་གཉིས། དེ་མིན་ལི་དམར་ལས་
བཞེངས་པའི་སྐུ་སྣ་ཚོགས་བཞུགས་པ་དེ་དག་ལ་རིན་པོ་ཆེ་གསེར་དངུལ་དང༌། བྱུ་རུ། གཟི་གཡུ། སྤོས་ཤེལ།
མུ་ཏིག ཨིནྡྲ་ནཱི་ལ། བཻ་ཌཱུརྱ། མར་གད་སྨུག་པོ་སོགས་སྐུ་རྒྱུན་སྤུས་དག་ལ་སྣ་མང་ཕུན་སུམ་ཚོགས་པོ་ཡོད། །
(2) གསུང་གི་རྟེན་ཇི་ལྟར་ཡོད་ཚུལ། །
གསུང་གི་རྟེན་གཙོ་བོ་ནི་གསེར་བྲིས་དངུལ་བྲིས་ཀྱི་བཀའ་འགྱུར་པུ་ ཏི་108དང་བསྟན་འགྱུར་པུ་
ཏི70ལྷག་ཙམ་ཡོད། འབུམ་ཆ་དྲུག་དང་། དགོན་པའི་ཞལ་འདོན་དཔེ་ཆ། དཀར་ཆ། དགེ་སློང་རྡོ་རྗེ་བཟང་
པོའི་རྣམ་ཐར་བྲིས་མ་བོད་ཤོག་ཅན་གཅིག རྒྱལ་བ་ལྔ་པ་ཆེན་པོས་གནང་བའི་དམ་ཕྲུག་དམར་ནག་གཉིས་ཀྱི་
ཐིག་ཡོད་པའི་བཀའ་ཤོག་གཅིག་བཅས་བཞུགས་སོ། ། །
364



(3) ཐུགས་ཀྱི་རྟེན་ཇི་ལྟར་ཡོད་ཚུལ།
ཐུགས་ཀྱི་རྟེན་གཙོ་བོ་ནི་མཆོད་རྟེན་ཁག་ལ་རིན་ཆེན་བྱུ་རུ་དང་། གཟི་གཡུ། སྤོས་ཤེལ། མུ་ཏིག
ཨིནྡྲ་ནཱི་ལ། དངུལ་དཀར་པོ་སྟོང་ཕྲག་བདུན་ཙམ་ལས་གྲུབ་པའི་ཁ་ཏ་སྤྲུལ་སྐུ་ཨ་བརྒྱུད་རིན་པོ་ཆེའི་སྐུ་གདུང་
མཆོད་རྟེན་ཐོག་རྩེག་གཅིག་དང་རིན་ཆེན་རྒྱ་དངུལ་ལས་རྡུངས་པའི་འབྲུག་སྒྲ་ཆོས་དབྱིངས་རྡོ་རྗེ་རིན་པོ་ཆེའི་སྐུ་
གདུང་གཅིག་བཅས་ནང་རྟེན་ཁག་བཞུགས་སོ། །དེ་མིན་ཐང་ཤོད་དགོན་ནས་གདན་འདྲེན་ཞུས་པའི་སྐུ་གསུང་
ཐུགས་རྟེན་མི་ཉུང་བ་ཞིག་ཡོད། ཐང་ཤོད་དགོན་ནི་སྤྱི་ལོ་1121ལོར་དྭགས་ལྷ་སྒམ་པོ་ཕྱག་འདེབས་མཁན་རྗེ་
མི་ལའི་སློབ་མ་ཉི་མ་ལྟ་བུའི་མཉམ་མེད་དྭགས་པོ་ལྷ་རྗེས་ཕྱག་བཏབ་པ་ཡིན། ཤོད་སྲོལ་ལ་རྗེ་སྒམ་པོ་བས་ཙན་
དན་དཀར་པོའི་ཀ་བ་ཆེན་པོ་ཞིག་དྭགས་ལྷ་སྒམ་པོའི་ཉེ་འགྲམ་དུ་རྒྱལ་མོ་རྔུལ་ཆུའི་ནང་དབྱུགས་ནས་དེ་ས་ཆ་
གང་དུ་སླེབས་ཀྱང་འདི་གར་བཀའ་བརྒྱུད་པའི་དགོན་ཆུང་ཞིག་རྒྱག་རྒྱུ་ཡིན་ཅེས་གསུངས། ཙན་དན་དཀར་
པོའི་ཀ་བ་ཆེན་པོ་དེ་ཕྱིས་སུ་མགུལ་ལ་ཡི་རྒྱལ་མོ་ཐང་ཤོད་གྲུ་ཁ་ལ་ཐོགས་པ་དང་སྒམ་པོ་ལྷ་རྗེ་དངོས་སུ་ཕེབས་
ནས་ཐང་ཤོད་དགོན་དེ་བཞེངས་པ་ཡིན་ཞེས་ཤོད་རྒྱུན་ཡོད། ཙན་དན་དཀར་པོའི་ཀ་བ་དེ་ཐང་ཤོད་དགོན་གྱི་
འདུ་ཁང་གི་ཀ་རིང་ནང་ནས་ཆེ་ཤོས་ཤིག་ཡིན། དེ་ལས་ཙན་དན་གྱི་དྲི་ཞིམ་འཐུལ་བ་དང་མི་གཉིས་གསུམ་གྱི་
འདོམས་པས་མཐའ་འཁོར་ཙམ་ཡོད་པ་དང་དམངས་གཙོའི་བཅོས་བསྒྱུར་དང་རིག་གསར་སྐབས་སུའང་མཇལ་
རྒྱུ་ཡོད་ཅེས་གསུངས། དགོན་དེ་ནི་དེ་སྔོན་བཀའ་བརྒྱུད་པའི་ཆོས་རྒྱུད་ཡིན་པ་དང་ཕྱིས་སུ་ཕུན་ཚོགས་ཐང་ཅན་
དགོན་དང་ཟླ་སྒྲིལ་བྱས་ནས་ས་སྐྱའི་ཆོས་རྒྱུད་ལ་བསྒྱུར་བ་ཡིན། དེ་ནས་བཟུང་ཕུན་ཚོགས་ཐང་ཅན་དགོན་
པའི་དགུན་གནས་ཚོགས་ས་ཡིན་ལ་བུ་དགོན་ལྟ་བུ་ཆགས་ཡོད། དམངས་གཙོའི་བཅོས་བསྒྱུར་དང་རིག་གསར་
སྐབས་ཐང་ཤོད་དགོན་དེ་རྩ་མེད་ཕྱིན་ནས་ཕྱིས་སུ་ཉམས་གསོ་བྱེད་མཁན་བྱུང་མེད་ཁར་ད་ལྟ་གྱང་ཤུལ་ཙམ་ཡང་
མཇལ་རྒྱུ་མེད། དེ་སྔོན་དགོན་པའི་གནས་ཡུལ་ལ་ཐང་ཤོད་གྲོང་ཚོ་ཆགས་ཡོད། དགོན་དེའི་ནང་ཡོད་པའི་རྟེན་
གཙོ་བོ་ནི་སྨན་སྐུ་ལས་གྲུབ་པའི་སངས་རྒྱས་གཙོ་འཁོར་ཐོག་རྩེག་གཅིག་ལྡན་མ་གསུམ་དང་སྟོན་པ་ཉེ་སྲས་
བརྒྱད། ལི་ནག་ལས་གྲུབ་པའི་བྱིས་པ་ལོ་བརྒྱད་ཙམ་ཞིག་བཀའ་བརྒྱུད་མཆོད་རྟེན་བརྒྱད་དང་བཀའ་བརྒྱུད་
གོང་མ་རྣམ་ལྔའི་འདྲ་སྐུ། དེ་མིན་རྗེ་མར་པ་ལོ་ཙཱ་བ་དང་རྗེ་བཙུན་མི་ལ། རྗེ་སྒམ་པོ་བ་སོགས་ཀྱི་སྐུ་འདྲ་
བཞུགས་ཡོད་པས་དེ་དག་ཙན་དན་གྱི་ཀ་བ་མ་གཏོགས་སྐུ་གསུང་ཐུགས་རྟེན་མང་ཆེ་བ་ཕྱིས་སུ་ཕུན་ཚོགས་ཐང་
ཅན་དགོན་དུ་གདན་འདྲེན་ཞུས་པ་ཡིན། །
མདོར་ན། དེ་སྔོན་ཕུན་ཚོགས་ཐང་ཅན་དགོན་པར་ཡོད་པའི་རྩ་ཆེའི་སྐུ་གསུང་ཐུགས་རྟེན་དང་དཔེ་ཆ་
མང་པོ་ཞིག་ལོ་བཅུའི་གོད་ཆག་ནང་གཏོར་སྐྱོན་ཚབས་ཆེན་ཕོག་ཡོད། །
2. ད་ལྟའི་སྐུ་གསུང་ཐུགས་རྟེན་གྱི་སྐོར། །
ད་ལྟ་དགོན་པའི་ནང་སྐུའི་རྟེན་གཙོ་བོ་ནི་སྨན་སྐུ་ལས་བཞེངས་པའི་ཤཱཀྱ་ཐུབ་པ་དང་། གུ་རུ་སྣང་སྲིད་
ཟིལ་གནོན། ཚེ་དཔག་མེད་བཅས་ཀྱི་སྐུ་འདྲ་ཆེ་བ་ཐོག་རྩེག་གཅིག་ལྡན་ཅན་མ་གསུམ། གསེར་ཟངས་དང་ལི་
365



དམར་ལས་གྲུབ་པའི་སྤྱན་རས་གཟིགས་ཕྱག་སྟོང་སྤྱན་སྟོང་དང་མཁན་པོ་བོ་དྷི་སྭཱ་ཏཱ། གུ་རུ་སྣང་སྲིད་ཟིལ་
གནོན། ཆོས་རྒྱལ་ཁྲི་སྲོང་ལྡེ་བཙན། འོད་དཔག་མེད་སོགས་ཀྱི་སྐུ་འདྲ་ཆུང་བ་སྣ་ཚོགས་བཞུགས་ཡོད། གསེར་
ཟངས་ལས་གྲུབ་པའི་དགོན་པའི་སྲུང་མ་དཔལ་ལྡན་ལྷ་མོའི་སྐུ་འདྲ་བྱིས་པ་ལོ་བཅུ་གཉིས་ཙམ་གཅིག་དང་ཞལ་
འབག་དང་ལྡན་པའི་སྐུ་འདྲ་ཆེ་བ་ཐོག་རྩེག་གཅིག་ལྡན་མ་གཅིག དེ་མིན་ཚེམས་དྲུབ་ལས་བཞེངས་པའི་ཞལ་
ཐང་སྣ་ཚོགས་དང་དགོན་པའི་གྱང་ལྡེབས་ལ་བཞེངས་པའི་ལྡེབས་རིས་སངས་རྒྱས་སྟོང་སྐུ། བདེ་མཆོག་ཀྱི་རྡོ་རྗེ།
ཕྱག་ནག་རྡོ་རྗེ། རྡོ་རྗེ་ཕག་མོ། རྟ་མགྲིན་དམར་པོ། སྲིད་པ་འཁོར་ལོ་སོགས་རྩ་ཆེ་བའི་སྐུ་སྣ་ཚོགས་བཞུགས་
ཡོད་པའོ། །
གསུང་གི་རྟེན་གཙོ་བོ་ནི་བཅོམ་ལྡན་རལ་གྲིས་བརྩམས་པའི་བཀའ་འགྱུར་དང་བསྟན་འགྱུར་གཉིས་ཀྱི་
དཀར་ཆག་ཉི་མ་འོད་ཟེར་ཞེས་བྱ་བ་ཆ་ཚང་དང་འབུམ་སོགས་བཞུགས་ཡོད། །
ཐུགས་ཀྱི་རྟེན་གཙོ་བོ་ནི་གསེར་ཟངས་དང་རིན་པོ་ཆེ་སྣ་ཚོགས་བརྒྱན་པ་ལས་གྲུབ་པའི་སྤྲུལ་སྐུ་པདྨ་ཚུལ་
ཁྲིམས་རིན་པོ་ཆེའི་སྐུ་གདུང་མཆོད་རྟེན་གཅིག་བཅས་ནང་རྟེན་ཁག་བཞུགས་སུ་གསོལ།
གཉིས། དགོན་དེར་དགོན་ལག་ག་ཚོད་ཡོད་མེད་སྐོར།
དགོན་དེའི་དགོན་ལག་ངོ་སྤྲོད་མདོར་བསྡུས་ཙམ་ཞུས་ན་འདི་ལྟ་སྟེ། སྔོན་གྱི་དུས་སུ་དགོན་ལག་ཇི་ཙམ་
ཡོད་མེད་སྐོར་ལ་དགོན་པའི་སེར་མོ་བ་རྒན་གྲས་རྣམས་ཀྱིས་གསུངས་པ་ལྟར་ན། དགོན་ལག་གཙོ་བོ 13
ཙམ་ཡོད་ཅེས་གསུང་གི་འདུག དེ་དག་ནི་རྫ་ཡུལ་རྫོང་རང་དུ་གནས་ཡོད་པའི་རོང་སྟོད་གྱང་སེར་དགོན། རྫོང་
ཉེ་འགྲམ་དུ་ཡོད་པའི་འགྲོ་བ་དགོན། འབྲོག་སྒང་དུ་ཡོད་པའི་དགོན་གསར་དགོན། ཚ་བ་རོང་སྐེད་རི་ལ་ཡོད་
པའི་པི་པར་དགོན་( འབར་བ་དགོན) དང་ལ་ཁའི་དགོན་( བླ་མཁར་དགོན) སྨན་ཁུངས་སུ་ཡོད་པའི་དར་རྒྱས་
དགོན། མགུལ་ལ་དུ་ཡོད་པའི་ཐང་ཤོད་དགོན་དང་བླ་འབང་དགོན་ ( སྲུང་མ་ཁང་ཆུང་ཆུང་ཞིག་ཡིན) མེ་
དགོན།(མེ་པེ་དགོན།) དེ་མིན་ཆབ་མདོ་ས་ཁུལ་མཛོ་སྒང་རྫོང་བྲག་ཡུལ་ཤང་ཁུལ་ཀུ་ལེ་རུ་ཡོད་པའི་བྱང་རི་
དགོན་དང་ལྷ་དགོན་བཅས་ཀྱི་དགོན་བདག་ནི་ཕུན་ཚོགས་ཐང་ཅན་དགོན་པ་ཡིན། ད་དུང་དགོན་པ་གཉིས་ཀྱི་
མིང་དང་གནས་ཡུལ་གསུང་རྒྱུ་མི་འདུག་པས་གང་དུ་ཡོད་མེད་དཔྱད་པར་ཞུ། གོང་དུ་བཤད་པའི་དགོན་ལག་དེ་
དག་གི་ནང་ནས་ཁ་ཤས་ཉམས་རྒུད་ཆེན་པོ་བྱུང་ནས་ཤུལ་ཙམ་ཡང་མཇལ་རྒྱུ་མེད་པ་མ་གཏོགས་མང་ཆེ་བ་ད་
ལྟའི་དུས་སུའང་དངོས་སུ་མཇལ་རྒྱུ་ཡོད།
གསུམ། དགོན་པའི་བླ་རབས་རིམ་བྱོན་སྐོར།
དགོན་འདིའི་བླ་རབས་རིམ་བྱོན་གྱི་ལོ་རྒྱུས་ཆ་ཚང་བ་ཞིག་ཡི་གེར་འཁོད་མེད་པ་འདྲ་ལ་ཁོ་བོར་ད་བར་
དེའི་སྐོར་གྱི་དཔྱད་གཞིའི་ཡིག་རིགས་གཅིག་ཀྱང་ལག་སོན་མ་བྱུང༌། འོན་ཀྱང་ཕུན་ཚོགས་ཐང་ཅན་དགོན་དུ་
བཞུགས་མྱོང་ཡོད་པའི་རྒན་རྒྱལ་པོ་ལགས་དང༌། ཐེག་ཞི། ཨ་ཅུང་ལགས་གསུམ་གྱི་ངག་རྒྱུན་ནས་བླ་རབས་
366



ཁག་གཅིག་གི་མཚན་དཔྱད་གཞིའི་ཚུལ་དུ་མཁོ་འདོན་གནང་རྐྱེན་ཁོ་བོས་འདིར་སྔར་ལས་ཁ་གསལ་དང་གོ་བདེ་
ཡོང་ཆེད་རང་རང་གི་འདོད་ཚུལ་ལྟར་དགོན་པའི་བླ་རབས་རིམ་བྱོན་རིམ་པས་འབྲི་ཁུལ་བྱས་པ་འདི་ལྟ་སྟེ།
བླ་རབས། མཚན། འཁྲུངས་ཡུལ། འཁྲུངས་ལོ། འདས་ལོ།
། དགེ་སློང་རྡོ་རྗེ་བཟང་པོ། གཙང་ས་སྐྱ།
ཀུན་དགའ་བསྟན་པའི་ཉི་མ།
སྐལ་བཟང་ཆོས་ཀྱི་རྒྱལ་མཚན།
སྤོ་གཏོག་ཚ་བ་ཆེན་པོ།
དབང་མགོན། །
བསོད་ནམས་དབང་ཕྱུག་
བློ་བཟང་བསྟན་པ། །
རིན་ཆེན་ཕུན་ཚོགས། །
ཆོས་དབྱིངས་རྡོ་རྗེ།
ཁ་ཏ་སྤྲུལ་སྐུ་ཨ་བརྒྱུད།
[1915ལོར་འཁྲུངས་ དགུང་ལོ42ལ་
རྫ་ཡུལ་མགུལ་ལ།
པར་ཤོད་རྒྱུན་ཡོད། དགོངས་པ་རྫོགས།
རྫ་ཡུལ་མགུལ་ལ།
1930ལོར་འཁྲུངས་ དགུང་ལོ73ལ་
པར་ཤོད་རྒྱུན་ཡོད། དགོངས་པ་རྫོགས།
1|
སྤྲུལ་སྐུ་པདྨ་ཚུལ་ཁྲིམས།
དགོན་པའི་ནང་གི་སེར་མོ་བ་རྒན་གྲས་རྣམས་ཀྱི་ངག་རྒྱུན་ནས་བླ་རབས་དང་པོ་ནས་དགུ་པའི་བར་གྱི་
མཚན་ཙམ་མ་གཏོགས་ལོ་རྒྱུས་གསལ་པོ་ཤེས་མཁན་འཕྲད་མ་བྱུང་། དེའི་སྐོར་གྱི་དཔྱད་གཞིའི་ཡིག་རིགས་
གཅིག་ཀྱང་ལག་སོན་མ་བྱུང་བ་དང་། གུས་པ་ཡོན་ཚད་ཞན་པ་དང་ལྟ་རྒྱ་མཐོང་རྒྱ་ནི་ཁབ་མིག་ཙམ་ལས་མེད་
རྐྱེན་གོང་གསལ་རེའུ་མིག་ནང་གི་སྟོང་ཆ་མང་པོ་ཞིག་དེར་གསལ་པོ་བརྗོད་པའི་ནུས་པ་དང་སྤོབས་པ་བདག་ལ་
མི་ལྡན་པས་ཕྱིན་ཆད་རྣམ་དཔྱོད་དང་ལྡན་པའི་མཁས་པ་རྣམས་ཀྱིས་ཁ་སྐོང་མཛད་རྒྱུ་ནི་སྐོམ་པ་ཆུ་འདོད་ལྟར་
ཡིན། དེ་ཡང་བླ་རབས་བཅུ་པ་ཁ་ཏ་སྤྲུལ་སྐུ་ཨ་བརྒྱུད་རིན་པོ་ཆེ་ནི་ཡབ་པད་མ་ཆོས་འཕེལ་དང་ཡུམ་རིན་ཆེན་
སྒྲོལ་མ་གཉིས་ཀྱི་སྲས་སུ་རྫ་ཡུལ་མགུལ་ལ་རུ་སྐུ་བལྟམས། ཆུང་དུས་ནས་སྐྱེ་བོ་གཞན་དང་མི་འདྲ་བ་བློ་རིག་རྣོ་
ལ་མཐུ་དང་རྫུ་འཕྲུལ་ལྡན་པས། བླ་རབས་དགུ་པ་ཆོས་དབྱིངས་རྡོ་རྗེའི་ཡང་སྲིད་སྤྲུལ་སྐུར་ངོས་འཛིན་གནང་
367



ཞུས་པ་ཡིན། དགོན་པའི་བླ་རབས་རིམ་བྱོན་ནང་ནས་དམ་པ་དེ་ནི་དགོན་དཔོན་འཇོན་ཐང་ཆེ་ཤོས་དང་
མཛད་རྗེས་ཆེ་ཤོས་ཤིག་ཡིན། དབང་ཆ་ཡང་རྫོང་དཔོན་གཅིག་གི་གོ་གནས་དང་མཚུངས་ཡོད་ལ་གསང་སྔགས་
ཆོས་རྫོང་གི་རྩེ་དྲུང་གཅིག་དང་མཉམ་པའི་གོ་གནས་ཡོད། རྒྱལ་བ་ལྔ་པ་ཆེན་པོའི་དུས་སུ་དགོན་པའི་བཀའ་
ཤོག་རྙིང་པའི་( བཅའ་ཡིག་ཆེན་པོ་) སྟེང་ལ་ཐིག་གསར་པ་ཞུ་བ་དང་ཡུལ་དགོན་གཉིས་ཀའི་དོ་དམ་གྱི་འགན་
བཞེས་མྱོང་ཡོད། སྐབས་དེ་དུས་མགུལ་ལ་ལུང་པའི་འབངས་མི་སེར་དང་དགོན་པ་ཚང་མ་དར་རྒྱས་ཆེ་ཤོས་ཀྱི་
དུས་རབས་ཤིག་ཡིན། སྤྲུལ་སྐུ་དེའི་དུས་སུ་མགུལ་ལ་ལུང་པའི་ཁྲལ་དུད་190ལ་ཁྲལ་རྐང་རེ་ལ་གྲྭ་པ་རེ་བསྡུ་
དགོས་པས་ཁྱོན་གྲྭ་པ་190ཙམ་ཡོད། བླ་རབས་བཅུ་གཅིག་པ་སྤྲུལ་སྐུ་པད་མ་ཚུལ་ཁྲིམས་རིན་པོ་ཆེ་ནི་ཡབ་ཨ་
བསྟན་དང་ཡུམ་པདྨ་ལྷ་མོ་གཉིས་ཀྱི་སྲས་སུ་རྫ་ཡུལ་མགུལ་ལ་རུ་སྐུ་བལྟམས། ཕུན་ཚོགས་ཐང་ཅན་དགོན་པའི་
བླ་རྒན་ཨ་ཅོའི་ཡང་སྲིད་སྤྲུལ་སྐུར་ངོས་འཛིན་གནང་བ་ཡིན། དམ་པ་དེས་ཕྱིས་སུ་དགོན་པ་བསྐྱར་བཞེངས་ཐད་
ལ་མཛད་རྗེས་བླ་ན་མེད་པ་འཇོག་གནང་མཛད་ཡོད། སྤྱི་ལོ་1983ལོར་དགོན་པའི་དམངས་གཙོ་བདག་གཉེར་
ཨུ་ཡོན་ལྷན་ཁང་གི་ཀྲུའུ་རེན་གྱི་འགན་བཞེས། དམ་པ་མཆོག་གི་གཙོ་ཁྲིད་འོག་དགོན་པ་ཉམས་གསོ་དང་
དམངས་ཚོགས་རྣམས་ཀྱི་འདོད་བློ་བསྐང་རྒྱུ་སོགས་གང་ཅིའི་ཐད་ལ་བསྟན་པ་དར་བའི་རྣམ་པ་གསར་པ་ཞིག་
ཤར་ཡོད། དེང་གི་དུས་སུ་དམ་པ་དེའི་དངོས་སློབ་ཐེག་ཞི་དང་ཨ་འབྱུང་གཉིས་ཀྱིས་དགོན་པའི་དམངས་གཙོ་
བདག་གཉེར་ཨུ་ཡོན་ལྷན་ཁང་གི་ཀྲུའུ་རེན་གྱི་འགན་ཁུར་ནས་དགོན་པའི་ཆོ་ག་ཕྱག་ལེན་དང་། མདོ་སྔགས་
གཞུང་ལུགས་བཅས་པར་ཐོས་བསམ་སྒོམ་གསུམ་ལ་གཞོལ་བ་དང༌། ཆོས་ལུགས་བྱེད་སྒོ་ཁག་ཉམས་པ་སོར་
ཆུད་དང་མི་ཉམས་གོང་འཕེལ་གཏོང་བཞིན་པའི་རྨང་གཞིའི་ཐོག་དགོན་སྡེ་བདག་གཉེར་དང༌། རིག་དངོས་
སྲུང་སྐྱོབ། དད་ལྡན་མང་ཚོགས་ཀྱི་ཆོས་དད་དགོས་མཁོ་སྐོང་བ་བཅས་བྱེད་བཞིན་ཡོད། །
བཞི། དགོན་པའི་སྤྲུལ་སྐུའི་སྐོར།
དགོན་པ་དེའི་སྤྲུལ་སྐུ་རྣམས་ངོ་སྤྲོད་རགས་ཙམ་ཞུ་བར་བྱ་སྟེ། དགོན་པ་དེའི་སྤྲུལ་སྐུ་སྐུ་ཕྲེང་རིམ་བྱོན་
གསལ་པོ་མི་འདུག་ལ་གདན་རབས་བརྒྱད་པའི་སྔོན་གྱི་སྤྲུལ་སྐུ་རྣམས་གསུང་རྒྱུ་ཡང་མི་འདུག གདན་རབས་
བརྒྱད་པ་རིན་ཆེན་ཕུན་ཚོགས་ཀྱི་ཡང་སྲིད་སྤྲུལ་སྐུ་ནི་པདྨ་ཚེ་དབང་ངོས་འཛིན་ཞུས། པདྨ་ཚེ་དབང་ནི་ཕྱིས་སུ་
དགོན་པ་དེའི་ནང་གི་སྤྲུལ་སྐུ་ཐོབ་ཐང་ཆེ་ཙམ་ཞིག་ཡིན། གདན་རབས་དགུ་པ་ཆོས་དབྱིངས་རྡོ་རྗེའི་ཡང་སྲིད་
ནི་ཁ་ཏ་སྤྲུལ་སྐུ་ཨ་བརྒྱུད་ཀྱིས་ངོས་འཛིན་ཞུས། ཁ་ཏ་སྤྲུལ་སྐུ་ཨ་བརྒྱུད་རིན་པོ་ཆེ་ནི་རྫ་ཡུལ་གྱི་ཡུལ་ལུང་གང་སར་
གྲགས་པ་ཕྱོགས་བཞིར་ཁྱབ་པའི་སྤྲུལ་སྐུ་ཐོབ་ཐང་ཆེ་ཤོས་དང་དགོན་པ་དེར་མཛད་འཕྲིན་ཤིན་ཏུ་ཆེ་བའི་སྤྲུལ་སྐུ་
ཞིག་ཡིན། ཕྱིས་སུ་དགོན་པའི་བསྐྱར་བཞེངས་ཐད་ལ་མཛད་རྗེས་ཧ་ཅང་ཆེན་པོ་འཇོག་གནང་མཁན་ཨོ་རྒྱན་
ཆོས་འཕེལ་གྱི་ཡང་སྲིད་སྤྲུལ་སྐུ་ནི་སྐལ་བཟང་ཞུས། གདན་རབས་བཅུ་གཅིག་པ་སྤྲུལ་སྐུ་པདྨ་ཚུལ་ཁྲིམས་ནི་བླ་
རྒན་ཨ་ཅོའི་ཡང་སྲིད་སྤྲུལ་སྐུར་ངོས་འཛིན་ཞུས། སྤྲུལ་སྐུ་པདྨ་ཚུལ་ཁྲིམས་ཀྱིས་ཕྱིས་སུ་དགོན་པའི་ཉམས་གསོ་
སོགས་གང་ཅིའི་ཐད་ལ་མཛད་རྗེས་ཆེན་པོ་འཇོག་གནང་མཛད་ཡོད། དེ་མིན་ཨོ་རྒྱན་རིག་འཛིན་ནི་ཕུན་
368



ཚོགས་ཐང་ཅན་དགོན་པའི་དགོན་ལག་ལྷ་དགོན་གྱི་ཡང་སྲིད་སྤྲུལ་སྐུར་ངོས་འཛིན་ཞུས་པ་དང་ཚ་ཁུངས་སྤྲུལ་སྐུ་
ངག་དབང་མཁས་གྲུབ་ནི་འབྲོག་སྒང་དགོན་གསར་དགོན་གྱི་ཡང་སྲིད་སྤྲུལ་སྐུར་ངོས་འཛིན་ཞུས་པའོ། །
ལྔ་པ། དགོན་པའི་རྒྱ་ཁྱོན་དང་། ཆོ་ག་ཕྱག་ལེན་སྐོར།
གཅིག དགོན་པའི་རྒྱ་ཁྱོན་སྐོར། །
དམངས་གཙོའི་བཅོས་བསྒྱུར་དང་རིག་གསར་སྔོན་ལ་དགོན་པ་འདིར་འདུ་ཁང་དང་སྤྱི་ཁང་བསྡོམས་
པས་ཁང་པ་ཆེ་བ13ཙམ་དང་གྲྭ་ཤག 15ཙམ་ཡོད། དེ་མིན་ཁ་ཏ་སྤྲུལ་སྐུའི་ཤག་ཐོག་རྩེག་གཉིས་ལྡན་ཅན་ལ་
ཁང་མིག 17ཙམ་ཡོད། གྲྭ་བཙུན160ཙམ་ཡོད། གྲྭ་ཁྲལ་དང་གྲྭ་ཐོབ་ནང་ལ་གྲྭ་བཙུན200ལྷག་ཙམ་བཀོད་
ཡོད། དགོན་པར་ནོར་གྲངས་ཁྱོན་དངུལ་དཀར་པོ་ཁྲི་ལྔ་ཙམ་དང་འབྲི་100དང་མཛོ་མོ100བཅས་ཡོད་ཀྱང་
འབྲོག་ར་མེད། ས་ཞིང་མུའུ་སྟོང་ཕྲག་ཁ་ཤས་ཡོད་པས་དགོན་པའི་ཡོང་སྒོ་གཙོ་བོ་ས་ཞིང་ལ་བརྟེན་གྱི་ཡོད།
དགོན་པའི་ཚོགས་རྫས་དང་སྣུམ་སོགས་སྟར་ཁ་ལ་བརྟེན་གྱི་ཡོད་པས་སྟར་སྡོང་1500ཙམ་ཡོད། དེང་གི་དུས་སུ་
དགོན་པ་འདིའི་འཛུགས་བསྐྲུན་རྒྱ་ཁྱོན་རྨི་ངོས་སྙོམས་གྲུ་བཞི་མ་ཆིག་སྟོང་ལྷག་ཙམ་ཡོད་པ་དང་མཐོ་ཚད་ལ་རྨི་
50ཙམ་ཡོད་ལ་གསར་དུ་བཞེངས་པའི་གྲྭ་ཤག་ཐོག་རྩེག་གཉིས་ཅན་ལ་ཁང་མིག་ལྔ་དྲུག་ཙམ་ཡོད། དེ་མིན་
དགོན་པའི་ས་ཞིང་དང་འབྲོག་རྭ་སོགས་གང་ཡང་མེད་ལ་ཡོང་སྒོ་གཙོ་བོ་སློང་མོ་དང་ཞལ་འདེབས་སོགས་ལ་
བརྟེན་པ་བཅས་སོ། །
1: སྐབས་ཤིག་དགོན་པ་ཉམས་རྒུད་སོང་ཡང་སླར་ཉམས་གསོ་བྱེད་པའི་སྐོར།
དགོན་པ་དེ་ཐོག་མར་བཞེངས་པ་ནས་ད་བར་གོད་ཆགས་ཐེངས་ཁ་ཤས་བྱུང་ཡོད། བླ་རབས་དགུ་པ་
ཆོས་དབྱིངས་རྡོ་རྗེའི་སྐབས་སུ་ཉམས་རྒུད་ཚབས་ཆེན་ཞིག་བྱུང༌། དགོན་པ་དེའི་གྲྭ་པ་སེར་ར་དགོན་དུ་གྲྭ་སར་
འགྲོ་མྱོང་མཁན་ཤར་ལོད་ཟེར་བ་ཞིག་གི་དགོངས་བསངས་གཏོང་དུས་གཟབ་གཟབ་མ་བྱས་པའི་རྐྱེན་གྱིས་
དགོན་པ་ཆ་ཚང་མེ་ཤོར། དེ་སྔོན་བླ་རབས་རིམ་བྱོན་གྱིས་བཞེངས་པའི་སྐུ་གསུང་ཐུགས་རྟེན་མང་ཆེ་བ་མེས་
འཚིག་ནས་དགོན་པ་སྤྱི་ལ་བརྗོད་དུ་མེད་པའི་ཉམས་རྒུད་ཚབས་ཆེན་ཞིག་བྱུང་ཡོད། ཕྱིས་སུ་བླ་མ་ཨོ་རྒྱན་ཆོས་
འཕེལ( ནགས་ཤོག་སྐུ་ཁང་ཚང་གི་མི་ཡིན།)གྱིས་དགོན་དེ་བསྐྱར་བཞེངས་གནང་བ་ཡིན། འཕན་ཡུལ་ནཱ་
ལེནྡྲའི་ཚ་བ་ཁང་ཚན་ནི་སྔོན་གྱི་དུས་སུ་ཕུན་ཚོགས་ཐང་ཅན་དགོན་གྱི་བླ་རབས་རིམ་བྱོན་དང་གྲྭ་པ་རྣམས་གྲྭ་
སར་བཞུགས་ས་ཡིན་པས་ཨོ་རྒྱན་ཆོས་འཕེལ་ཡང་འཕན་ཡུལ་ནཱ་ལེནྡྲ་ལ་གྲྭ་སར་ཕེབས་ནས་དུས་ཡུན་རིང་པོ་
རིག་པའི་གནས་ལ་སྦྱང་བརྩོན་གནང་མྱོང་བའི་དགོན་དེའི་གྲྭ་པ་ཤེས་ཡོན་ཅན་ཞིག་ཡིན། དེ་ནས་འཕན་ཡུལ་
ནཱ་ལེནྡྲའི་བླ་མ་བཀྲ་ཤིས་ཚེ་བརྟན་ཐང་ཅན་དགོན་དུ་གདན་དྲངས་ནས་དམ་པ་མཆོག་གཉིས་ཀྱིས་ལོ་གསུམ་
ཙམ་གྱི་རིང་འཕན་ཡུལ་ནཱ་ལེནྡྲའི་ཚ་བ་ཁང་ཚན་ལ་དཔེ་བལྟས་ནས་ཀ་རིང4དང་ཀ་ཐུང36ཡོད་པ་དང་གྲྭ་པ་
སྟོང་ཕྲག་གཅིག་ལྷག་ཙམ་ཚོགས་ཆོག་པའི་ཕུན་ཚོགས་ཐང་ཅན་དགོན་པ་བཞེངས། འཕན་ཡུལ་ནཱ་ལེནྡྲའི་ཚ་བ་
369



ཁང་ཚན་དང་གཉིས་སུ་མེད་པའི་ཕུན་ཚོགས་ཐང་ཅན་དགོན་པ་དེ་རིག་གནས་གསར་བརྗེ་བར་ཉམས་མེད་
གནས་ཡོད། ཕྱིས་སུ་དགོན་པ་དེའི་སྤྲུལ་སྐུ་སྐལ་བཟང་ལགས་བླ་མ་ཨོ་རྒྱན་ཆོས་འཕེལ་གྱི་ཡང་སྲིད་ལ་ངོས་
འཛིན་ཞུས། །
2. དམངས་གཙོའི་བཅོས་སྒྱུར་དང་རིག་གསར་རྗེས་ཀྱི་གནས་ཚུལ་དང་ཉམས་གསོའི་སྐོར།
ཕུན་ཚོགས་ཐང་ཅན་དགོན་པས་དུས་དང་རྣམ་པ་ཀུན་ཏུ་རྒྱལ་གཅེས་ཆོས་གཅེས་ཀྱི་རྩ་དོན་བསྲུངས་
ནས་སྤྱི་ལོ1959ལོའི་ངོ་ལོག་ཟིང་འཁྲུག་ནང་ཞུགས་པའི་གནས་ཚུལ་གང་ཡང་མེད་ལ་ཆབ་སྲིད་ཀྱི་དོན་རྐྱེན་གང་
ཡང་ལྷག་མྱོང་མེད། འོན་ཀྱང་དམངས་གཙོའི་བཅོས་བསྒྱུར་དང་རིག་གསར་སྐབས་སུ་དགོན་པའི་འདུ་ཁང་དང་
སྤྱི་ཁང་གི་ནང་ཆས་མང་ཆེ་བ་གཏོར་ནས་ཀུང་སི( མི་དམངས་མཁོ་སྒྲུབ་ཚོང་ཁང་)བཙུགས་པ་དང་རུང་ཁང་
ནང་སློབ་གྲྭ་བཙུགས། དེ་རྗེས་ལོ་བཅུའི་རིག་གནས་གསར་བརྗེའི་གོད་ཆག་ནང་དགོན་པའི་རྩ་ཆེའི་ནང་རྟེན་
དང༌། དཔེ་ཆ། དཀར་ཆག་དང་། བཀའ་ཤོག དགེ་སློང་རྡོ་རྗེ་བཟང་པོའི་རྣམ་ཐར་སོགས་རྦད་དེ་མེད་པ་
ཆགས་ནས་མཐར་ནང་སྙིང་མེད་པའི་གྱང་སྟོང་ཞིག་ཏུ་གྱུར། དགོན་པ་དེའི་དགེ་འདུན་ལ་མ་ཉེས་ཁ་གཡོག་
དཀྲིས་ནས་ཁ་ཤས་བཙོན་ཁང་དུ་བཅུག་པ་དང་ཁ་ཤས་ཁྱིམ་དུ་ལོག་བཏང་། སྐབས་དེ་དུས་དགོན་པའི་ནང་
སྤྲུལ་སྐུ་གསུམ་ཙམ་ཡོད་པ་དེ་དག་ནི། ཁང་ཆུང་སྤྲུལ་སྐུ་པདྨ་ཚེ་དབང་དང༌། གྱང་སའི་སྤྲུལ་སྐུ་སྐལ་བཟང་།
འཛིན་སྒོམ་སྤྲུལ་སྐུ་པདྨ་ཚུལ་ཁྲིམས་བཅས་ཡིན། སྐབས་དེ་དུས་སྤྲུལ་སྐུ་གསུམ་དང་གྲྭ་པ་གཞན་བདུན་བཅས་
གསང་སྔགས་ཆོས་རྫོང་གི་བཙོན་ཁང་ནང་ལོ་གཉིས་བཅུག་པ་དང་དེ་ནས་འགྲོ་བ་དགོན་གྱི་ཆོས་སྲིད་ལས་ཁུངས་
ནང་པདྨ་ཚེ་དབང་དང་། པདྨ་ཚུལ་ཁྲིམས། སྐལ་བཟང་། རྒྱལ་པོ་བཅས་ལས་ཁུངས་དེའི་ནང་ལོ་བརྒྱད་ཙམ་
སྡོད་དགོས་བྱུང་། ཕྱིས་སུ་ཆོས་སྲིད་ལས་ཁུངས་མེད་པར་བཟོས་སྐབས་གཞི་ནས་ལོག་རྒྱུ་བྱུང་། དེ་ནས་ཏང་གི་
ཆོས་དད་རང་མོས་སྲིད་ཇུས་རྒྱལ་ཡོངས་ཁྱོན་དུ་དོན་འཁྱོལ་བྱུང་ནས་སྤྱི་ལོ་1980ལོར་དགོན་པ་དེ་སླར་ཡང་
ཉམས་གསོ་དང་ཆོ་ག་ཕྱག་ལེན་སྔར་རྒྱུན་ལྟར་བྱེད་ཆོག་པ་གོང་རིམ་སྲིད་གཞུང་གིས་ཆོག་མཆན་སྤྲད་ཅིང་།།
སྐབས་དེ་དུས་གྲྭ་བཙུན13ཙམ་ལ་ཆོག་མཆན་སྤྲད་ཡོད། དེ་དག་ནི་སྤྲུལ་སྐུ་པདྨ་ཚུལ་ཁྲིམས་དང་། ཀུན་དགའ་
ཚུལ་ཁྲིམས། པདྨ་ཚེ་རིང་། ཨ་བཟང་། ཟླ་བ་ཚེ་རིང་། སྐལ་བཟང་ཚེ་རིང་། ཐང་འཇུག་སྐལ་བཟང་། ཐེག་
ཞི། ཨ་འབྱུང༌། ཐང་འཇུག་ཨ་རྟོགས། བྲག་གཙང་ཨ་རྟོགས། བུ་བུ་རོལ། བློ་བཟང་ཡོན་ཏན་བཅས་ཡིན། །
སྤྱི་ལོ་1983ལོ་ནས1984ལོ་བར་སྤྲུལ་སྐུ་པདྨ་ཚུལ་ཁྲིམས་རིན་པོ་ཆེའི་གཙོ་ཁྲིད་འོག་དགོན་པ་དེའི་ཉམས་
གསོའི་ལས་དོན་རིམ་བཞིན་འགོ་བཙུགས། སྤྱི་ལོ1999ལོར་དགོན་པ་དེ་ཉམས་གསོ་ཆེ་ཤོས་ཤིག་གནང་ཡོད་
དེ། ལྷ་ཁང་གི་གྱང་ལྡེབས་ཁ་ཤས་མ་གཏོགས་ནང་ཆས་ཀ་བ་ལ་སོགས་པ་ཕྱོགས་ཡོངས་ནས་གསར་བཞེངས་
གནང་ཡོད་ལ་སྔོན་གྱི་དུས་སུ་འཕྲོ་བརླག་དང་བོར་བརླག་ཏུ་སོང་བའི་སྐུ་གསུང་ཐུགས་རྟེན་རྣམས་གང་ཐུབ་ཅི་
ཐུབ་ཀྱིས་ཉོ་སྒྲུབ་གནང་བ་དང་ཉམས་གསོ་གནང་ནས་སྤྱི་ཚོགས་ལ་ཕན་ནུས་ལྡན་པ་དང་དད་ལྡན་མང་ཚོགས་
ཀྱི་འདོད་བློ་སྐོང་བ་སོགས་བསྟན་པའི་འཕྲིན་ལས་རྒྱས་པའི་སྐལ་པ་བཟང་པོ་བྱུང་། ད་ཆ་དགོན་འདི་གསར་
370



བཞེངས་གནང་ནས་ཕྱི་སྔར་བཞིན་བཟོས་གནང་ཡོད།
གཉིས། དགོན་པའི་དུས་མཆོད་གཙོ་བོའི་སྐོར།
(གཅིག) དམངས་གཙོའི་བཅོས་སྒྱུར་གོང་གི་དུས་མཆོད།
ཕུན་ཚོགས་ཐང་ཅན་དགོན་པ་དེ་ལོ་གཅིག་གི་ནང་ལ་དབྱར་རིམ་དང་དགུན་རིམ་ཞེས་གྲྭ་པ་ཚང་མ་
འཛོམས་ནས་ལོ་ཕྱུགས་ལེགས་པོ་ཡོང་ཆེད་བསང་གསོལ་གྱི་སྐུ་རིམ་ཉིན་བརྒྱད་ཚོགས་སྲོལ་ཡོད། དེ་མིན་ལོ་
འཁོར་ཟླ་བ་བཅུ་གཉིས་དུས་མཆོད་གཙོ་བོར་གཤམ་དུ་གླེང་བ་བྱ་སྟེ། །
1. བོད་ཟླ་དང་པོའི་ནང་སྤྱན་རས་གཟིགས་ཀྱི་མ་ཎི་བུམ་སྒྲུབ་ཉིན་བརྒྱད་འཚོགས་པ། དེ་ཡང་བོད་ཟླ་
དང་པོའི་ཚེས་13ཉིན་ལ་དགོན་པའི་གྲྭ་བཙུན་ཚང་མ་ཚོགས་ཚོགས་པ་དང་བུམ་པའི་ནང་ལ་མ་ཎི་རིལ་བུ་བླུགས་
ནས་བུམ་པའི་བཤམས་དགོས། དེ་ནས་མ་ཎི་བུམ་སྒྲུབ་ཞེས་སྤྱན་རས་གཟིགས་ཀྱི་ཆོ་ག་ཉིན་ཁ་ཤས་ཚོགས་ཀྱི་
ཡོད། ཚེས16ཉིན་ནང་ཁྲུས་དང༌། ཚེས17ཉིན་ཕྱི་ཁྲུས། ཚེས18ཉིན་འཆམ་ཆུང༌། ཚེས19ཉིན་འཆམ་
ཆེན་དང་གཏོར་མ་རྒྱག་པ། ཚེས20ཉིན་རྟ་ཕྱག་ཁྱུང་གསུམ་དང་སྤྱན་རས་གཟིགས་མ་ཎི་བུམ་སྒྲུབ་ཀྱི་དབང་
གནང་གི་ཡོད། ཚེས21ཉིན་རིམ་གྲོ་ལྷ་བསངས་གསོལ་བ་དང་ལས་སྣ་རྩིས་སྤྲོད་བྱེད་པ། རྦད་ཤོད་པ་སོགས་ཀྱི་
བྱེད་སྒོ་སྤེལ་ནས་ཚོགས་གྲོལ་བར་བརྩི་སྲོལ་ཡོད། །
དགོན་པའི་འཆམ་གྱི་སྐོར་ལ་དགོན་པའི་སྤྲུལ་སྐུ་སྐལ་བཟང་དང་དེ་སྔོན་དགོན་དུ་བཞུགས་མྱོང་བའི་རྒྱལ་
པོ་ལགས་གཉིས་ལ་བཅར་འདྲི་ཞུས་པ་འདི་ལྟ་སྟེ། (1) ཀེང་རུས་ཀྱི་འཆམ། གདོང་འབག་ཤ་མེད་པའི་རུས་
ཁོག་ལྟ་བུ་དང་ལུས་ལ་གོས་དཀར་དམར་ཐིག་བྲིས་ཡོད་པ་ཞིག་བཀླུབས་ནས་མི་གཉིས་ཀྱིས་འཁྲབ་སྲོལ་ཡོད།
(2) བསམ་ཡས་ཨ་ཙ་རའི་འཆམ། གདོང་འབག་ཞི་བ་དང་ལྡན་པའི་འཛུམ་མདངས་ཅན། ལོ་ཆུང་རྐང་རྗེན་
མ་གཉིས་ཀྱིས་འཁྲབ་སྲོལ་ཡོད། (3) རྒྱ་གར་ཨ་ཙ་རའི་འཆམ། མི་རྒན་པ་བཞི་ཡིས་འཁྲབ་སྲོལ་ཡོད། (4)
རྒྱལ་པོའི་འཆམ། སྲུང་མ་རྒྱལ་པོ་བེ་དཀར་གྱི་འཆམ་ཡིན་ཏེ། གདོང་འབག་ཁྲོ་ཅན་ལག་པ་གཡས་ལ་མདུང་
དང་གཡོན་ལ་གྲི་འཁྱེར་བ། རྒྱལ་པོ་འཆམ་རྭའི་དཀྱིལ་དུ་བཞུགས་གྲུབ་པ་དང་དེ་ནས་འཁོར་རྣམས་དོན་ཡོང་གི་
ཡོད། དང་པོ་རྔ་ཁྲིད་ཞེས་འགོ་ཁྲིད་མཁན་མི་གཉིས་ལག་རྔ་ཁྱེར་ནས་དོན་ཡོང་བ་དང༌། དེའི་རྗེས་ལ་ཁྲབ་
འཆམ་མི་བཞི་ལུས་ལ་ཁྲབ་གྱོན་པ་དང་ལག་པ་གཡས་པར་གྲི་འཁྱེར་བ། གདོང་འབག་ཁྲོ་ཅན། དེའི་རྗེས་ལ་
ཡང་རྔ་ཁྲིད་གཉིས་ཀྱིས་ཁྲིད་ནས་དགེ་སློང་བཞི་དོན་ཡོང་བ་དང༌། དེ་དག་ལུས་ལ་གྲྭ་ཆས་གྱོན་པ་དང་མགོ་ལ་
སེར་ཐིག་གི་ཞྭ་མོ་གྱོན་པ། ལག་ཏུ་ལྷུང་བཟེད་ཁྱེར་བ། དེའི་རྗེས་ལ་ཡང་རྔ་ཁྲིད་གཉིས་ཀྱིས་ཁྲིད་ནས་སྔགས་པ་
བཞི་དོན་ཡོང་བ་དང་། དེ་དག་ལུས་ལ་འཆམ་གོས་གྱོན་པ་དང་མགོ་ཞྭ་ནག་ཆེན་པོ་རེ་གྱོན་པ། ལག་ལ་ཁ་
བཏགས་རེ་ཁྱེར་བ་བཅས་གར་གྱི་སྟངས་སྟབས་དང་ཉམས་འགྱུར་ཕུན་སུམ་ཚོགས་པའི་སྒོ་ནས་འཆམ་རྒྱག་སྲོལ་
ཡོད། (5) སྒོ་མ་བཞི་འཆམ།(རྟ་ཚར་གྱི་འཆམ) ཤར་ཕྱོགས་སྒོ་མ་རྟ་གདོང་མ། ལྷོ་ཕྱོགས་སྒོ་མ་ཕག་གདོང་
མ། ནུབ་ཕྱོགས་སྒོ་མ་སེང་གདོང་མ། བྱང་ཕྱོགས་སྒོ་མ་སྦྲུལ་གདོང་མ་ཞེས་པ་ལྟར་གདོང་ལ་རྟའི་མགོ་རྒྱན་
371



དང་། ཕག་གི་མགོ་རྒྱན། སེང་གེ་མགོ་རྒྱན། སྦྲུལ་གྱི་མགོ་རྒྱན་བཅས་ཀྱི་འབག་གྱོན་པ་དང་། ལུས་ལ་འཆམ་
གོས་གྱོན་པའི་མི་བཞི་ཡིས་འཁྲབ་སྲོལ་ཡོད། (6) ཞྭ་ནག་གི་འཆམ། མགོ་ལ་ཞྭ་མོ་དང་ལུས་ལ་འཆམ་གོས་
གྱོན་པ། མགོ་ཁྲིད་མཁན་རྡོ་རྗེ་ཀླུ་དཔོན་ཟེར་བ་ཞིག་ཡོད་ལ་དེ་མི་གྲངས་གཏན་ཁེལ་མེད་ལ་སྤྱིར་ན་མི་ཉི་ཤུ་ལས་
མི་བརྒལ། དེ་མིན་མགོན་པོ་སྐུ་ལྷ་བརྒྱད་འཆམ་དང་། རྒྱལ་པོ་འཁོར་འཆམ།( བུད་མེད་ན་མོའི་འཆང་།) ཤྭ་
བའི་རྭ་འཆམ་སོགས་འཆམ་སྣ་ཉི་ཤུ་རྩ་གཅིག་ཙམ་འཁྲབ་སྲོལ་ཡོད་ལ་དེ་དང་མཉམ་དུ་རི་ལི་དང་དགུ་གཏོར་
ཚོགས་ཀྱི་ཡོད། ཆོས་ཀྱི་བྱེད་སྒོ་དེ་དག་ནི་ཕུན་ཚོགས་ཐང་ཅན་དགོན་གྱི་དུས་མཆོད་ཆེ་ཤོས་དང་གྲ་རྒྱས་ཤོས་
ཡིན། དེའི་དུས་སུ་ཡུལ་ལུང་དེ་གའི་མི་སེར་ཚང་མ་ལྷན་ཅིག་ཏུ་འཛོམས་ནས་སྤྱན་རས་གཟིགས་མ་ཎི་བུམ་སྒྲུབ་
ཀྱི་དབང་ཞུ་བ་དང་། འཆམ་ལ་ལྟད་མོ་ལྟ་བ་སོགས་བྱེད། དེ་དང་ཆབས་ཅིག་མི་རྣམས་མཚན་མོ་མེ་ཕུང་ལ་
བསྐོར་ནས་མི་རིགས་ཀྱི་ཁྱད་ཆོས་ལྡན་ལ་ནང་དོན་ཕུན་སུམ་ཚོགས་ཤིང་འགྱུར་ཁུག་སྙན་འཇེབས་ལྡན་པའི་
གཞས་དང་ཞབས་བྲོ་སྣ་མང་ཕུན་སུམ་ཚོགས་པོ་འཁྲབ་ནས་དགའ་སྤྲོའི་ངང་དུས་འདའ་བར་བྱེད་སྲོལ་ཡོད་
2. བོད་ཟླ་གསུམ་པའི་ནང་ཀ་གླིང་ཞི་ཁྲོ་ཉིན་བརྒྱད་ཚོགས་པ། དེ་ཡང་བོད་ཟླ་གསུམ་པའི་ཚེས8ཉིན་
དགོན་པའི་གྲྭ་བཙུན་ཚང་མ་ཚོགས་ཚོགས་པ་དང་ཞི་ཁྲོ་འགོ་ཚུགས། ཚེས15ཉིན་ཞི་ཁྲོའི་འབུམ་སྐོར་( འོང་
སྐོར་)བྱེད་པ། ཚེས16ཉིན་ཚོགས་གྲོལ། །
3. བོད་ཟླ་བཞི་པའི་ནང་བསྙུང་གནས་དཀར་པོ་ཆ་བརྒྱད་ཉིན་བཅུ་དྲུག་ཚོགས་པ། དེ་ནི་གཙོ་བོ་ས་ག་
ཟླ་བའི་དུས་མཆོད་ཅིག་ཡིན་པས་དགེ་འདུན་པ་ཚང་མས་སྨྲ་བ་སྤོང་དགོས་པ་དང༌། ཉིན་བཅུ་དྲུག་རིང་
གནངས་འཆར་ཟ་མ་སྤོང་དགོས། །
4. བོད་ཟླ་བཅུ་གཅིག་པའི་ཟླ་མཇུག་དང་བཅུ་གཉིས་པའི་ནང་ཀུན་རིག་ཆོ་ག་ཉིན་བཅུ་གཅིག་ཚོགས་པ།
དེ་ནི་གཙོ་བོ་གཤིན་པོའི་དུར་མཆོད་ཡིན། །
5. བོད་ཟླ་བཅུ་པའི་(བོད་ཟླ་གཉིས་པའི་ནང་ཡང་ཚོགས་སྲོལ་ཡོད) ནང་རྣལ་འབྱོར་མའི་ཆོ་ག་ཉིན་
བརྒྱད་ཚོགས་པ། དེ་ནི་ས་སྐྱའི་ཡི་དམ་གཙོ་བོ་རྣལ་འབྱོར་མའི་(མཁའ་བསྐྱོད་མ)མཆོད་པ་ཡིན། གཞན་ཡང་
རྒྱུན་དུ་སྐུ་གཉེར་( ལྷ་གཉེར)གྱིས་སྲུང་མ་མགོན་པོ་དང་། རྒྱལ་པོ་བེ་དཀར། དཔལ་ལྡན་ལྷ་མོ། མགུལ་ལའི་
གཞི་བདག་སོགས་ཉིན་གཅིག་ཀྱང་མི་ཆད་པར་གསོལ་བ་བཅས་དགོན་པའི་དུས་མཆོད་གཙོ་བོ་དེ་དག་ཡིན་
པའོ། ། །
(གཉིས།) དམངས་གཙོའི་བཅོས་སྒྱུར་རྗེས་ཀྱི་དུས་མཆོད།
1. དབྱར་རིམ་དང་དགུན་རིམ་བསང་གསོལ་གྱི་སྐུ་རིམ་ཉིན་བརྒྱད་ཚོགས་པ།
2. བོད་ཟླ་དང་པོའི་ནང་སྤྱན་རས་གཟིགས་ཀྱི་མ་ཎི་བུམ་སྒྲུབ་ཉིན་བརྒྱད་ཚོགས་པ།
3. བོད་ཟླ་གསུམ་པའི་ནང་ཀ་གླིང་ཞི་ཁྲོ་ཉིན་བརྒྱད་ཚོགས་པ།
372



4. བོད་ཟླ་བཅུ་གཅིག་པའི་ཟླ་མཇུག་དང་བཅུ་གཉིས་པའི་ནང་ཀུན་རིག་ཆོ་ག་ཉིན་བཅུ་གཅིག་ཚོགས་པ།
5. ལུང་པ་ཁག་གི་ལོ་རེའི་རྟ་རྒྱུག་དུས་ཆེན་གྱི་ཡུལ་ལྷ་གཞི་བདག་གི་བསངས་མཆོད། །
6. ཚེས་བཟང་སྐབས་སུ་གནས་མཆོག་རི་རབ་ཕག་ཞལ་གྱི་གནས་ནང་ལ་ཚོགས་གཏོང་བ།
7. སྐུ་གཉེར་( ལྷ་གཉེར)གྱིས་སྲུང་མ་དཔལ་ལྡན་ལྷ་མོ་དང་མགུལ་ལ་གཞི་བདག་སོགས་ཉིན་གཅིག་
ཀྱང་མི་ཆད་པར་གསོལ་བ་བཅས་སོ། །
ས་བཅད་གསུམ་པ། འདས་འཇུག་སྐོར།
འདས་མཇུག་བྱེད་སྟངས་མང་ཆེ་བ་དབུས་གཙང་ཁུལ་དང་འདྲ་བས་དེ་དག་ཐམས་ཅད་ཡིག་ཚོགས་ལ་
དོགས་ནས་བྲིས་མེད། འོན་ཀྱང་མི་འདྲ་བ་ཁག་གཅིག་ཡོད། དཔེར་ན། གཤིན་པོ་དེའི་སྐུ་ཕུང་ཁག་གཅིག་
གིས་ཆུར་བསྐྱུར་བ་དང་དུར་ས་ཡོད་སའི་ས་འོག་ཏུ་སྦས་པའམ་ཡོད། ཆོས་བྱེད་སྟངས་ནི་འདས་པོར་ཆ་བཞག་
ན་ཞག་གསུམ་དང་། ཞག་དྲུག བདུན་དང་པོ། བདུན་བཞི་པ། བདུན་བདུན་པར་གཙོ་བོ་བརྩི་གི་ཡོད།
ཞིག་གསུམ་ལ་སྨན་བླ་གཏོང་བ་དང་ཆ་རྐྱེན་ཡོད་ན་བདག་འཇུག་དང་སྦྱོང་བ་གཏོང་སྲོལ་ཡོད། གསང་འདུས་
བདག་འཇུག་བླངས་ན་དེ་བས་ཡག་པ་ཡོད། འོན་ཀྱང་ལེན་མཁན་ཤིན་ཏུ་ཉུང༌། ཞག་དྲུག་པར་ཆོ་ག་གཏོང་རྒྱུ་
དང་དེ་མི་ཐུབ་ན་ཐར་མདོ་སོགས་ཀློག་སྲོལ་ཡོད། ཁག་གཅིག་གིས་ཆོ་ག་དང་ཐར་མདོ་གཉིས་ཀ་གཏོང་སྲོལ་
ཡོད། བདུན་བདུན་པ་ནི་གཙོ་བོ་ཞིག་ཏུ་བརྩི་སྲོལ་ཡོད་པས་ཆ་རྐྱེན་ཡོད་མཁན་གྱིས་འཇིག་བྱེད་བདག་འཇུག་
ལེན་སྲོལ་ཡོད། ཡང་ཁག་གཅིག་གིས་ཞི་ཁྲོའི་ཆོ་ག་ཡང་གཏོང་མཁན་ཡོད། དུད་ཚང་མང་ཆེ་བས་ཚེ་འདས་
དེའི་ལོ་གྲངས་ལྟར་འཕགས་པ་ཐར་པ་ཆེན་པོའི་མདོ་ཀློག་སྲོལ་ཡོད། ད་དུང་ཉིན་གསུམ་པ་དང༌། ཉིན་དྲུག་པ།
བདུན་དང་པོ། བདུན་གཉིས་པ། བདུན་གསུམ་པ། བདུན་བཞི་པ། བདུན་དྲུག་པ། བདུན་བདུན་པ། ལོ་
མཆོད་བཅས་སུ་ངེས་པར་དུ་དགོང་མོ་གྲོང་དེ་གར་ཡོད་པའི་སྐྱ་བོ་མང་ཆེ་བ་འཛོམས་ནས་ཇོ་ཡིག་ཀློག་སྲོལ་ཡོད་
ཅིང་དད་ལྡན་གྱིས་འབྱོར་འཁོས་ལ་གཞིགས་ཏེ་ཇོ་དར་ལོ་གྲངས་འཛུགས་པ་དང་། ཆུ་ཆེན་ལ་ཆུ་དར་འཛུགས་
པ། རེ་ཟུང་གིས་རྡོ་ལ་ཡིག་དྲུག་བརྐོ་བ། རྡོ་རྗེ་གཅོད་པ་བརྐོ་བ། ལྷ་ས་སོགས་སུ་དགེ་བའི་བཤེས་གཉེན་ཆེན་
པོ་དང་བླ་མ་རྣམས་ལ་སྔོ་ཡིག་འབུལ་བ། ལྷ་སའི་ཇོ་བོ་ཡིད་བཞིན་ནོར་བུའི་སྐུ་མདུན་དུ་གསེར་ཀོང་བརྗེ་བ་
སོགས་བྱེད་རྒྱུན་མང་པོ་ཡོད། བསྔོ་ཡིག་འབྲི་སྟངས་དབུས་གཙང་ཁུལ་དང་གཅིག་མཚུངས་ཡིན། རྫ་ཡུལ་བས་
གྲོང་ཚོའི་ནང་གི་མི་སྐྱ་ཕོ་མོ་མང་པོ་མཚན་མོ་བསྐོངས་ནས་ཇོ་ཡིག་ཀློག་སྲོལ་ཡོད་པ་དེར་ཆུ་ཚོད་གསུམ་ཙམ་
འགོར་གྱི་ཡོད། དེ་ཀློག་མཁན་ལ་སྐུ་ཡོན་སོགས་འབུལ་སྲོལ་མེད་ཀྱང་ཞལ་ལག་ནི་ཇོ་ཧུབ་ཅེས་འབྲས་ཐུག་ནང་
ཤ་དང་། ཕྱུར་ར། ཚིལ་ལུ་སོགས་བསྲེས་ནས་གཏོང་སྲོལ་ཡོད་པ་དང་། ཡང་ཁག་གཅིག་གིས་ཐུག་པ་བག་ཐུག་
གཏོང་སྲོལ་ཡོད། ཇོ་ཡིག་ཀློག་པའི་ལུགས་སྲོལ་དེ་ནི་ཁམས་ཁུལ་ས་ཆ་ཁག་གཅིག་ལ་མ་གཏོགས་དབུས་གཙང་
373



ཁུལ་དུ་དར་སྲོལ་དེ་ཙམ་ཆེན་པོ་མེད་པའི་ཆོས་ཀློག་སྟངས་ཁྱད་དུ་འཕགས་པ་ཞིག་ཡིན། ཇོ་ཡིག་ནང་བོད་དུ་
བོན་པོ་ཕུད་པའི་ཆོས་ལུགས་གྲུབ་མཐའ་ཚང་མའི་སྟབས་བདེའི་འདོན་ཆོས་མང་པོ་དང་ཡོངས་གྲགས་སུ་ཞལ་
འདོན་གྱི་གཟུངས་སྔགས་སྟབས་བདེ་དེ་དག་ཧ་ལམ་འདུས་པ་ཡོད། ས་བཅད་འདིའི་རྗེས་སུ་ཇོ་ཡིག་ཆ་ཚང་
འགོད་རྒྱུ་ཡིན་པས་དོ་སྣང་ཡོད་པར་ཞུ།
ས་བཅད་བཞི་པ། ཇོ་ཡིག་བཞུགས་སོ།
༄༅། གྲུབ་པའི་དབང་ཕྱུག་སངས་རྒྱས་རྡོ་རྗེས་མཛད་པའི་མ་ཎི་ཇོ་རྒྱུན་འཇིགས་
པ་རང་གྲོལ་ཞེས་བྱ་བ་བཞུགས་སོ། །
བདག་སོགས་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཕྱོགས་བཅུ་དུས་གསུམ་གྱི་དེ་
བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་
ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག དྲིན་
ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། བླ་མ་ལ་སྐྱབས་སུ་
མཆིའོ། སངས་རྒྱས་ལ་སྐྱབས་སུ་མཆིའོ། ཆོས་ལ་སྐྱབས་སུ་མཆིའོ། དགེ་འདུན་ལ་སྐྱབས་སུ་མཆིའོ། ལན་
གསུམ་བཀླགས་པར་བྱའོ། །ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མཆིའོ།
དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ། ལན་གསུམ་
བཀླགས་པར་བྱའོ། །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། བྱང་ཆུབ་བར་དུ་བདག་ནི་སྐྱབས་སུ་
མཆིའོ། བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག
ལན་གསུམ་བཀླགས་པར་བྱའོ། ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག
སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག སེམས་ཅན་ཐམས་ཅད་སྡུག་
བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་
བྲལ་བའི་བཏང་སྙོམས་ལ་གནས་པར་གྱུར་ཅིག ལན་གསུམ་བཀླགས་པར་བྱའོ། །གང་གིས་རྟེན་ཅིང་འབྲེལ་བ་
འབྱུང་། འགག་པ་མེད་པ་སྐྱེ་མེད་པ། ཆད་པ་མེད་པ་རྟག་མེད་པ། འོང་བ་མེད་པ་འགྲོ་མེད་པ། ཐ་དད་དོན་
མིན་དོན་གཅིག་མིན། སྤྲོས་པ་ཉེར་གྱི་ཞི་བསྟན་པ། རྫོགས་པའི་སངས་རྒྱས་སྨྲ་རྣམས་ཀྱི། དམ་པ་དེ་ལ་ཕྱག་
འཚལ་ལོ། །ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་ཡིན་དང༌། འགྲོ་ལ་
ཕན་པར་བྱེད་རྣམས་ལམ་ཤེས་ཉིད་ཀྱི་འཇིག་རྟེན་དོན་སྒྲུབ་མཛད་པ་གང༌། གང་དང་ཡང་དག་ལྡན་པས་ཐུབ་
རྣམས་རྣམ་པ་ཀུན་ལྡན་སྣ་ཚོགས་འདི་གསུངས་པ། ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་
ཀྱི་ནི་ཡུམ་དེ་ལ་ཕྱག་འཚལ་ལོ། །རྟོག་པའི་དྲ་བ་རྣམས་བསལ་ཅིང་། ཟབ་ཅིང་རྒྱ་ཆེའི་སྐུ་མངའ་བ། ཀུན་ཏུ་
374



བཟང་པོ་འོད་ཟེར་དག ཀུན་ནས་འཕྲོ་ལ་ ཕྱག་འཚལ་ལོ། །མ་ལུས་སེམས་ཅན་ཀུན་གྱི་མགོན་གྱུར་ཅིང་།
བདུད་སྡེ་དཔུང་བཅས་མི་ཟད་འཇོམས་མཛད་ལྷ། དངོས་རྣམས་མ་ལུས་ཡང་དག་མཁྱེན་གྱུར་པའི། བཅོམ་
ལྡན་འཁོར་བཅས་གནས་འདིར་གཤེགས་སུ་གསོལ། ཇི་ལྟར་བལྟམས་པ་ཙམ་གྱིས་ནི། ལྷ་རྣམས་ཀྱིས་ནི་ཁྲུས་
གསོལ་ལྟར། ལྷ་ཡི་ཆུ་ནི་དག་པ་ཡིས། དེ་བཞིན་བཅོམ་ལྡན་སྐུ་ཁྲུས་གསོལ། ས་གཞི་སྤོས་ཀྱིས་བྱུགས་ཤིང་མེ་
ཏོག་བཀྲམ། རི་རབ་གླིང་བཞི་ཉི་ཟླས་བརྒྱན་པ་འདི། སངས་རྒྱས་ཞིང་དུ་དམིགས་ཏེ་ཕུལ་བ་ཡིས། འགྲོ་ཀུན་
རྣམ་དག་ཞིང་ལ་སྤྱོད་པར་ཤོག ཨི་དཾ་གུ་རུ་རཏྣ་མཎྜལ་ལ་ཁཾ་ནི་རྱ་ཏཱ་ཡ་མི། སྤྱི་ཁམས་གསུམ་སེམས་ཅན་ཐམས་
ཅད་ཀྱི་དོན་དུ་བསྔོའོ། །ཨོཾ་མ་ཎི་པདྨེ་ཧཱུྃ། གང་མང་བཀླགས། ཨོཾ་པདྨ་ཚིནྡྷི་མ་ཎི་ཛཱ་ལ་ཧཱུཾ། གང་མང་བཀླགས།
གསོལ་བ་འདེབས་པའི་ལེའུ་དང་པོ། ཆོས་སྐུ་སྣང་བ་མཐའ་ཡས་ལ་གསོལ་བ་འདེབས་སོ། ཨོཾ་མ་ཎི་པདྨེ་
ཧཱུྃ། ལོངས་སྐུ་ཐུགས་རྗེ་ཆེན་པོ་ལ་གསོལ་བ་འདེབས་སོ། ཨོཾ་མ་ཎི་པདྨེ་ཧཱུྃ། སྤྲུལ་སྐུ་པདྨ་འབྱུང་གནས་ལ་གསོལ་
བ་འདེབས་སོ། ཨོཾ་མ་ཎི་པདྨེ་ཧཱུཾ། ཡི་དམ་ཞི་ཁྲོ་ལྷ་ཚོགས་ལ་གསོལ་བ་འདེབས་སོ། ཨོཾ་མ་ཎི་པདྨེ་ཧཱུྃ། མ་ཚོགས་
མཁའ་འགྲོ་སྡེ་ལྔ་ལ་གསོལ་བ་འདེབས། ཨོཾ་མ་ཎི་པདྨེ་ཧཱུཾ། དྲིན་ཆེན་རྩ་བའི་བླ་མ་ལ་གསོལ་བ་འདེབས། ཨོཾ་མ་
ཎི་པདྨེ་ཧཱུཾ། ཆོས་དབྱིངས་སངས་རྒྱས་རྡོ་རྗེ་ལ་གསོལ་བ་འདེབས་སོ། ཨོཾ་མ་ཎི་པདྨེ་ཧཱུྃ། ཆོས་སྐྱོང་སྲུང་མའི་ལྷ་
ཚོགས་ལ་གསོལ་བ་འདེབས་སོ། ཨོཾ་མ་ཎི་པདྨེ་ཧཱུྃ། །
དབྱངས་གདང་ཐུང་ནི། ཆོས་སྐུ་སྣང་བ་མཐའ་ཡས་ལ། གསོལ་བ་འདེབས་སོ་བྱིན་གྱིས་རློབས། ནད་
གདོན་བར་ཆད་འབྱུང་པོ་བཟློག ཚེ་བསོད་དཔལ་འབྱོར་རབ་རྒྱས་ཤོག ༀ་མ་ཎི་པདྨེ་ཧཱུྃ། ལོངས་སྐུ་ཐུགས་རྗེ་
ཆེན་པོ་ལ། གསོལ་བ་འདེབས་སོ་བྱིན་གྱིས་རློབས། ནད་གདོན་བར་ཆད་འབྱུང་པོ་བཟློག ཚེ་བསོད་དཔལ་
འབྱོར་རབ་རྒྱས་ཤོག ༀ་མ་ཎི་པདྨེ་ཧཱུཾ། སྤྲུལ་སྐུ་པདྨ་འབྱུང་གནས་ལ། གསོལ་བ་འདེབས་སོ་བྱིན་གྱིས་རློབས།
ནད་གདོན་བར་ཆད་འབྱུང་པོ་བཟློག ཚེ་བསོད་དཔལ་འབྱོར་རབ་རྒྱས་ཤོག ཨོཾ་མ་ཎི་པདྨེ་ཧཱུཾ། ཡི་དམ་ཞི་ཁྲོ་ལྷ་
ཚོགས་ལ། གསོལ་བ་འདེབས་སོ་བྱིན་གྱིས་རློབས། ནད་གདོན་བར་ཆད་འབྱུང་པོ་བཟློག ཚེ་བསོད་དཔལ་
འབྱོར་རབ་རྒྱས་ཤོག ཨོཾ་མ་ཎི་པདྨེ་ཧཱུྃ། མ་ཚོགས་མཁའ་འགྲོ་སྡེ་ལྔ་ལ། གསོལ་བ་འདེབས་སོ་བྱིན་གྱིས་རློབས།
ནད་གདོན་བར་ཆད་འབྱུང་པོ་བཟློག ཚེ་བསོད་དཔལ་འབྱོར་རབ་རྒྱས་ཤོག ༀ་མ་ཎི་པདྨེ་ཧཱུཾ། དྲིན་ཆེན་རྩ་
བའི་བླ་མ་ལ། གསོལ་བ་འདེབས་སོ་བྱིན་གྱིས་རློབས། ནད་གདོན་བར་ཆད་འབྱུང་པོ་བཟློག ཚེ་བསོད་དཔལ་
འབྱོར་རབ་རྒྱས་ཤོག ༀ་མ་ཎི་པདྨེ་ཧཱུཾ། ཆོས་དབྱིངས་སངས་རྒྱས་རྡོ་རྗེ་ལ། གསོལ་བ་འདེབས་སོ་བྱིན་གྱིས་
རློབས། ནད་གདོན་བར་ཆད་འབྱུང་པོ་བཟློག ཚེ་བསོད་དཔལ་འབྱོར་རབ་རྒྱས་ཤོག ༀ་མ་ཎི་པདྨེ་ཧཱུཾ། ཆོས་
སྐྱོང་སྲུང་མའི་ལྷ་ཚོགས་ལ། གསོལ་བ་འདེབས་སོ་བྱིན་གྱིས་རློབས། ནད་གདོན་བར་ཆད་འབྱུང་པོ་བཟློག ཚེ་
བསོད་དཔལ་འབྱོར་རབ་རྒྱས་ཤོག ༀ་མ་ཎི་པདྨེ་ཧཱུྃ། ཆོས་སྐུ་སྣང་བ་མཐའ་ཡས་ལ། གསོལ་བ་འདེབས་སོ་བྱིན་
གྱིས་རློབས། འདྲེ་གདོན་འབྱུང་པོ་ཤི་གཤེད་ཕུད། ཚེ་རིང་ནད་མེད་སངས་རྒྱས་ཤོག ༀ་མ་ཎི་པདྨེ་ཧཱུྃ།
ལོངས་སྐུ་ཐུགས་རྗེ་ཆེན་པོ་ལ། གསོལ་བ་འདེབས་སོ་བྱིན་གྱིས་རློབས། འདྲེ་གདོན་འབྱུང་པོ་ཤི་གཤེད་ཕུད།
375



ཚེ་རིང་ནད་མེད་སངས་རྒྱས་ཤོག ཨོཾ་མ་ཎི་པདྨེ་ཧཱུཾ། སྤྲུལ་སྐུ་པདྨ་འབྱུང་གནས་ལ། གསོལ་བ་འདེབས་སོ་བྱིན་
གྱིས་རློབས། འདྲེ་གདོན་འབྱུང་པོ་ཤི་གཤེད་ཕུད། ཚེ་རིང་ནད་མེད་སངས་རྒྱས་ཤོག ཨོཾ་མ་ཎི་པདྨེ་ཧཱུྃ། ཡི་
དམ་ཞི་ཁྲོ་ལྷ་ཚོགས་ལ། གསོལ་བ་འདེབས་སོ་བྱིན་གྱིས་རློབས། འདྲེ་གདོན་འབྱུང་པོ་ཤི་གཤེད་ཕུད། ཚེ་རིང་
ནད་མེད་སངས་རྒྱས་ཤོག ༀ་མ་ཎི་པདྨེ་ཧཱུྃ། མ་ཚོགས་མཁའ་འགྲོ་སྡེ་ལྔ་ལ། གསོལ་བ་འདེབས་སོ་བྱིན་གྱིས་
རློབས། འདྲེ་གདོན་འབྱུང་པོ་ཤི་གཤེད་ཕུད། ཚེ་རིང་ནད་མེད་སངས་རྒྱས་ཤོག ཨོཾ་མ་ཎི་པདྨེ་ཧཱུཾ། དྲིན་ཆེན་
རྩ་བའི་བླ་མ་ལ། གསོལ་བ་འདེབས་སོ་བྱིན་གྱིས་རློབས། འདྲེ་གདོན་འབྱུང་པོ་ཤི་གཤེད་ཕུད། ཚེ་རིང་ནད་
མེད་སངས་རྒྱས་ཤོག ༀ་མ་ཎི་པདྨེ་ཧཱུཾ། ཆོས་དབྱིངས་སངས་རྒྱས་རྡོ་རྗེ་ལ། གསོལ་བ་འདེབས་སོ་བྱིན་གྱིས་
རློབས། འདྲེ་གདོན་འབྱུང་པོ་ཤི་གཤེད་ཕུད། ཚེ་རིང་ནད་མེད་སངས་རྒྱས་ཤོག ༀ་མ་ཎི་པདྨེ་ཧཱུྃ། ཆོས་སྐྱོང་
སྲུང་མའི་ལྷ་ཚོགས་ལ། གསོལ་བ་འདེབས་སོ་བྱིན་གྱིས་རློབས། འདྲེ་གདོན་འབྱུང་པོ་ཤི་གཤེད་ཕུད། ཚེ་རིང་
ནད་མེད་སངས་རྒྱས་ཤོག ༀ་མ་ཎི་པདྨེ་ཧཱུྃ། ཆོས་སྐུ་སྣང་བ་མཐའ་ཡས་ལ། གསོལ་བ་འདེབས་སོ་བྱིན་གྱིས་
རློབས། ཟ་འདྲེ་ཤི་གཤེད་གནོད་སེམས་ཞི། བྱང་ཆུབ་ཐོབ་ནས་རང་གནས་གཤེགས། ཨོཾ་མ་ཎི་པདྨེ་ཧཱུྃ།
ལོངས་སྐུ་ཐུགས་རྗེ་ཆེན་པོ་ལ། གསོལ་བ་འདེབས་སོ་བྱིན་གྱིས་རློབས། ཟ་འདྲེ་ཤི་གཤེད་གནོད་སེམས་ཞི།
བྱང་ཆུབ་ཐོབ་ནས་རང་གནས་གཤེགས། ཨོཾ་མ་ཎི་པདྨེ་ཧཱུྃ། སྤྲུལ་སྐུ་པདྨ་འབྱུང་གནས་ལ། གསོལ་བ་འདེབས་
སོ་བྱིན་གྱིས་རློབས། ཟ་འདྲེ་ཤི་གཤེད་གནོད་སེམས་ཞི། བྱང་ཆུབ་ཐོབ་ནས་རང་གནས་གཤེགས། ཨོཾ་མ་ཎི་
པདྨེ་ཧཱུཾ། ཡི་དམ་ཞི་ཁྲོ་ལྷ་ཚོགས་ལ། གསོལ་བ་འདེབས་སོ་བྱིན་གྱིས་རློབས། ཟ་འདྲེ་ཤི་གཤེད་གནོད་སེམས་ཞི།
བྱང་ཆུབ་ཐོབ་ནས་རང་གནས་གཤེགས། ཨོཾ་མ་ཎི་པདྨེ་ཧཱུྃ། མ་ཚོགས་མཁའ་འགྲོ་སྡེ་ལྔ་ལ། གསོལ་བ་འདེབས་
སོ་བྱིན་གྱིས་རློབས། ཟ་འདྲེ་ཤི་གཤེད་གནོད་སེམས་ཞི། བྱང་ཆུབ་ཐོབ་ནས་རང་གནས་གཤེགས། ཨོཾ་མ་ཎི་
པདྨེ་ཧཱུཾ། དྲིན་ཆེན་རྩ་བའི་བླ་མ་ལ། གསོལ་བ་འདེབས་སོ་བྱིན་གྱིས་རློབས། ཟ་འདྲེ་ཤི་གཤེད་གནོད་སེམས་ཞི།
བྱང་ཆུབ་ཐོབ་ནས་རང་གནས་གཤེགས། ཨོཾ་མ་ཎི་པདྨེ་ཧཱུཾ། ཆོས་དབྱིངས་སངས་རྒྱས་རྡོ་རྗེ་ལ། གསོལ་བ་
འདེབས་སོ་བྱིན་གྱིས་རློབས། ཟ་འདྲེ་ཤི་གཤེད་གནོད་སེམས་ཞི། བྱང་ཆུབ་ཐོབ་ནས་རང་གནས་གཤེགས། ཨོ་
མ་ཎི་པདྨེ་ཧཱུྃ། ཆོས་སྐྱོང་སྲུང་མའི་ལྷ་ཚོགས་ལ། གསོལ་བ་འདེབས་སོ་བྱིན་གྱིས་རློབས། ཟ་འདྲེ་ཤི་གཤེད་
གནོད་སེམས་ཞི། བྱང་ཆུབ་ཐོབ་ནས་རང་གནས་གཤེགས། ཨོཾ་མ་ཎི་པདྨེ་ཧཱུྃ། ཆོས་སྐུ་སྣང་བ་མཐའ་ཡས་ལ།
གསོལ་བ་འདེབས་སོ་བྱིན་གྱིས་རློབས། མཐའ་ཡས་དམག་དཔུང་བཟློག་ཏུ་གསོལ། བདུད་ཀྱི་བྱད་ཁ་བཟློག་ཏུ་
གསོལ། ཨོཾ་མ་ཎི་པདྨེ་ཧཱུྃ། ལོངས་སྐུ་ཐུགས་རྗེ་ཆེན་པོ་ལ། གསོལ་བ་འདེབས་སོ་བྱིན་གྱིས་རློབས། མཐའ་ཡས་
དམག་དཔུང་བཟློག་ཏུ་གསོལ། བདུད་ཀྱི་བྱད་ཁ་བཟློག་ཏུ་གསོལ། ཨོཾ་མ་ཎི་པདྨེ་ཧཱུཾ། སྤུ་སྐུ་པདྨ་འབྱུང་གནས་
ལ། གསོལ་བ་འདེབས་སོ་བྱིན་གྱིས་རློབས། མཐའ་ཡས་དམག་དཔུང་བཟློག་ཏུ་གསོལ། བདུད་ཀྱི་བྱད་ཁ་
བཟློག་ཏུ་གསོལ། ཨོཾ་མ་ཎི་པདྨེ་ཧཱུྃ། ཡི་དམ་ཞི་ཁྲོ་ལྷ་ཚོགས་ལ། གསོལ་བ་འདེབས་སོ་བྱིན་གྱིས་རློབས། མཐའ་
ཡས་དམག་དཔུང་བཟློག་ཏུ་གསོལ། བདུད་ཀྱི་བྱད་ཁ་བཟློག་ཏུ་གསོལ། ཨོཾ་མ་ཎི་པདྨེ་ཧཱུྃ། མ་ཚོགས་མཁའ་
376



འགྲོ་སྡེ་ལྔ་ལ། གསོལ་བ་འདེབས་སོ་བྱིན་གྱིས་རློབས། མཐའ་ཡས་དམག་དཔུང་བཟློག་ཏུ་གསོལ། བདུད་ཀྱི་
བྱད་ཁ་བཟློག་ཏུ་གསོལ། ཨོཾ་མ་ཎི་པདྨེ་ཧཱུཾ། དྲིན་ཆེན་རྩ་བའི་བླ་མ་ལ། གསོལ་བ་འདེབས་སོ་བྱིན་གྱིས་རློབས།
མཐའ་ཡས་དམག་དཔུང་བཟློག་ཏུ་གསོལ། བདུད་ཀྱི་བྱད་ཁ་ཟློག་ཏུ་གསོལ། ཨོཾ་མ་ཎི་པདྨེ་ཧཱུཾ། ཆོས་དབྱིངས་
སངས་རྒྱས་རྡོ་རྗེ་ལ། གསོལ་བ་འདེབས་སོ་བྱིན་གྱིས་རློབས། མཐའ་ཡས་དམག་དཔུང་བཟློག་ཏུ་གསོལ།
བདུད་ཀྱི་བྱད་ཁ་བཟློག་ཏུ་གསོལ། ཨོཾ་མ་ཎི་པདྨེ་ཧཱུྃ། ཆོས་སྐྱོང་སྲུང་མའི་ལྷ་ཚོགས་ལ། གསོལ་བ་འདེབས་སོ་
བྱིན་གྱིས་རློབས། མཐའ་ཡས་དམག་དཔུང་བཟློག་ཏུ་གསོལ། བདུད་ཀྱི་བྱད་ཁ་བཟློག་ཏུ་གསོལ། ཨོཾ་མ་ཎི་
ཚེ་སྒྲུབ་གསོལ་འདེབས་ནི། སྣང་བ་མཐའ་ཡས་ལ་སོགས་པའི། ཆོས་སྐུ་ཚེའི་རིག་འཛིན་ལྷ་ཚོགས་ཀུན་
ལ་གསོལ་བ་འདེབས་སོ། བདག་ལ་འཆི་མེད་ཚེའི་རིག་འཛིན་ཐོབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུྃ།
ཐུགས་རྗེ་ཆེན་པོ་ལ་སོགས་པའི། ལོངས་སྐུ་ཚེའི་རིག་འཛིན་ལྷ་ཚོགས་ཀུན་ལ་གསོལ་བ་འདེབས་སོ། བདག་ལ་
འཆི་མེད་ཚེའི་རིག་འཛིན་ཐོབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུྃ། པདྨ་འབྱུང་གནས་ལ་སོགས་པའི།
སྤྲུལ་སྐུ་ཚེའི་རིག་འཛིན་ལྷ་ཚོགས་ཀུན་ལ་གསོལ་བ་འདེབས་སོ། བདག་ལ་འཆི་མེད་ཚེའི་རིག་འཛིན་ཐོབ་པར་
བྱིན་གྱིས་རློབས། ཨོཾ་མ་ཎི་པདྨེ་ཧཱུྃ། ཞི་ཁྲོ་ལྷ་ཚོགས་ལ་སོགས་པའི། ཡི་དམ་ཚེའི་རིག་འཛིན་ལྷ་ཚོགས་ཀུན་ལ་
གསོལ་བ་འདེབས་སོ། བདག་ལ་འཆི་མེད་ཚེའི་རིག་འཛིན་ཐོབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུཾ། རྡོ་རྗེ་
ཕག་མོ་ལ་སོགས་པའི། མཁའ་འགྲོ་ཚེའི་རིག་འཛིན་ལྷ་ཚོགས་ཀུན་ལ་གསོལ་བ་འདེབས་སོ། བདག་ལ་འཆི་མེད་
ཚེའི་རིག་འཛིན་ཐོབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུྃ། རྩ་བའི་བླ་མ་ལ་སོགས་པའི། བླ་མ་ཚེའི་རིག་
འཛིན་ལྷ་ཚོགས་ཀུན་ལ་གསོལ་བ་འདེབས་སོ། བདག་ལ་འཆི་མེད་ཚེའི་རིག་འཛིན་ཐོབ་པར་བྱིན་གྱིས་རློབས།
ཨོཾ་མ་ཎི་པདྨེ་ཧཱུྃ། སངས་རྒྱས་རྡོ་རྗེ་ལ་སོགས་པའི། གྲུབ་ཐོབ་ཚེའི་རིག་འཛིན་ལྷ་ཚོགས་ཀུན་ལ་གསོལ་བ་
འདེབས་སོ། བདག་ལ་འཆི་མེད་ཚེའི་རིག་འཛིན་ཐོབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུཾ། ཡེ་ཤེས་མགོན་
པོ་ལ་སོགས་པའི། ཆོས་སྐྱོང་ཚེའི་རིག་འཛིན་ལྷ་ཚོགས་ཀུན་ལ་གསོལ་བ་འདེབས་སོ། བདག་ལ་འཆི་མེད་ཚེའི་
རིག་འཛིན་ཐོབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུྃ། །
གདུངས་དབྱངས་བརྩེ་གཅིག་ངང་ནས་འདོན་རྒྱུ། ཆོས་སྐུ་སྣང་བ་མཐའ་ཡས་མཁྱེན། ཆོས་སྐུ་སྣང་བ་
མཐའ་ཡས་མཁྱེན། མཁྱེན། མཁྱེན། ཆོས་སྐུ་སྣང་བ་མཐའ་ཡས་རང་མཁྱེན་ནོ། མཁྱེན། མཁྱེན། ལོངས་
སྐུ་ཐུགས་རྗེ་ཆེན་པོ་མཁྱེན། ལོངས་སྐུ་ཐུགས་རྗེ་ཆེན་པོ་མཁྱེན། མཁྱེན། མཁྱེན། ལོངས་སྐུ་ཐུགས་རྗེ་ཆེན་པོ་
རང་མཁྱེན་ནོ། མཁྱེན། མཁྱེན། སྤྲུལ་སྐུ་པདྨ་འབྱུང་གནས་མཁྱེན། སྤྲུལ་སྐུ་པདྨ་འབྱུང་གནས་མཁྱེན།
མཁྱེན། མཁྱེན། སྤྲུལ་སྐུ་པདྨ་འབྱུང་གནས་རང་མཁྱེན་ནོ། མཁྱེན། མཁྱེན། ཡི་དམ་ཞི་ཁྲོ་ལྷ་ཚོགས་མཁྱེན།
ཡི་དམ་ཞི་ཁྲོ་ལྷ་ཚོགས་མཁྱེན། མཁྱེན་མཁྱེན། ཡི་དམ་ཞི་ཁྲོ་ལྷ་ཚོགས་རང་མཁྱེན་ནོ། མཁྱེན་མཁྱེན། མ་
ཚོགས་མཁའ་འགྲོ་སྡེ་ལྔ་མཁྱེན། མ་ཚོགས་མཁའ་འགྲོ་སྡེ་ལྔ་མཁྱེན། མཁྱེན་མཁྱེན། མ་ཚོགས་མཁའ་འགྲོ་སྡེ་
377



ལྔ་རང་མཁྱེན་ནོ། མཁྱེན་མཁྱེན། དྲིན་ཆེན་རྩ་བའི་བླ་མ་མཁྱེན། དྲིན་ཆེན་རྩ་བའི་བླ་མ་མཁྱེན། མཁྱེན་
མཁྱེན། དྲིན་ཆེན་རྩ་བའི་བླ་མ་རང་མཁྱེན་ནོ། མཁྱེན། མཁྱེན། ཆོས་དབྱིངས་སངས་རྒྱས་རྡོ་རྗེ་མཁྱེན།
ཆོས་དབྱིངས་སངས་རྒྱས་རྡོ་རྗེ་མཁྱེན། མཁྱེན། མཁྱེན། ཆོས་དབྱིངས་སངས་རྒྱས་རྡོ་རྗེ་རང་མཁྱེན་ནོ།
མཁྱེན། མཁྱེན། ཆོས་སྐྱོང་སྲུང་མའི་ལྷ་ཚོགས་མཁྱེན། ཆོས་སྐྱོང་སྲུང་མའི་ལྷ་ཚོགས་མཁྱེན། མཁྱེན་མཁྱེན།
ཆོས་སྐྱོང་སྲུང་མའི་ལྷ་ཚོགས་རང་མཁྱེན་ནོ། །
ཆོས་སྐུ་སྣང་བ་མཐའ་ཡས་ལ་སོགས་པའི། ཆོས་སྐུ་ལྷ་ཚོགས་ཀུན་ལ་གསོལ་བ་འདེབས། བདེ་སྐྱིད་ཕུན་
སུམ་ཚོགས་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུྃ། ལོངས་སྐུ་ཐུགས་རྗེ་ཆེན་པོ་ལ་སོགས་པའི། ལོངས་སྐུ་ལྷ་
ཚོགས་ཀུན་ལ་གསོལ་བ་འདེབས། བདེ་སྐྱིད་ཕུན་སུམ་ཚོགས་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུཾ། སྤྲུལ་སྐུ་
པདྨ་འབྱུང་གནས་ལ་སོགས་པའི། སྤྲུལ་སྐུ་ལྷ་ཚོགས་ཀུན་ལ་གསོལ་བ་འདེབས། བདེ་སྐྱིད་ཕུན་སུམ་ཚོགས་པར་
བྱིན་གྱིས་རློབས། ཨོཾ་མ་ཎི་པདྨེ་ཧཱུཾ། ཡི་དམ་ཞི་ཁྲོ་ལྷ་ཚོགས་ལ་སོགས་པའི། དམ་པ་རིགས་བརྒྱ་རྣམས་ལ་
གསོལ་བ་འདེབས། བདེ་སྐྱིད་ཕུན་སུམ་ཚོགས་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུཾ། རྡོ་རྗེ་ཕག་མོ་ལྷ་ཚོགས་
ལ་སོགས་པའི། མཁའ་འགྲོ་སྡེ་ལྔ་རྣམས་ལ་གསོལ་བ་འདེབས། བདེ་སྐྱིད་ཕུན་སུམ་ཚོགས་པར་བྱིན་གྱིས་
རློབས། ཨོཾ་མ་ཎི་པདྨེ་ཧཱུཾ། དྲིན་ཆེན་རྩ་བའི་བླ་མ་ལ་སོགས་པའི། བླ་མ་ལྷ་ཚོགས་རྣམས་ལ་གསོལ་བ་འདེབས།
ཚེ་གཅིག་སངས་རྒྱས་འགྲུབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུཾ། ཆོས་དབྱིངས་སངས་རྒྱས་རྡོ་རྗེ་ལ་སོགས་
པའི། གྲུབ་ཐོབ་ལྷ་ཚོགས་ཀུན་ལ་གསོལ་བ་འདེབས། གྲུབ་པ་མཐའ་རུ་ཕྱིན་པར་བྱིན་གྱིས་རློབས། ཨོཾ་མ་ཎི་
པདྨེ་ཧཱུྃ། དཔལ་ལྡན་ཡེ་ཤེས་མགོན་པོ་ལ་སོགས་པའི། ཆོས་སྐྱོང་ནོར་ལྷ་རྣམས་ལ་གསོལ་བ་འདེབས། ལས་
གཞི་ལྷུན་གྱིས་འགྲུབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུྃ། །
དད་པ་རྩེ་གཅིག་ངང་འདོན་རྒྱུ། ཚེ་འདི་དང་ཕྱི་མ་བར་དོ་གསུམ་དུ། ཐུགས་རྗེས་གཟིགས་ལ་བྱིན་གྱིས་
རློབས། ཨོཾ་མ་ཎི་པདྨེ་ཧཱུྃ། ཆོས་སྐུ་སྣང་བ་མཐའ་ཡས་མཁྱེན་ནོ། ཨོཾ་མ་ཎི་པདྨེ་ཧཱུྃ། ལོངས་སྐུ་ཐུགས་རྗེ་ཆེན་པོ་
མཁྱེན་ནོ། ཨོཾ་མ་ཎི་པདྨེ་ཧཱུྃ། སྤྲུལ་སྐུ་པདྨ་འབྱུང་གནས་མཁྱེན་ནོ། ཨོཾ་མ་ཎི་པདྨེ་ཧཱུཾ། ཡི་དམ་ཞི་ཁྲོ་ལྷ་ཚོགས་
མཁྱེན་ནོ། ཨོཾ་མ་ཎི་པདྨེ་ཧཱུྃ། མ་ཚོགས་མཁའ་འགྲོ་སྡེ་ལྔ་མཁྱེན་ནོ། ཨོཾ་མ་ཎི་པདྨེ་ཧཱུཾ། དྲིན་ཆེན་རྩ་བའི་བླ་མ་
མཁྱེན་ནོ། ཨོཾ་མ་ཎི་པདྨེ་ཧཱུཾ། ཆོས་དབྱིངས་སངས་རྒྱས་རྡོ་རྗེ་མཁྱེན། ཨོཾ་མ་ཎི་པདྨེ་ཧཱུྃ། ཆོས་སྐྱོང་སྲུང་མ་ལྷ་
ཚོགས་མཁྱེན་ནོ། ཨོཾ་མ་ཎི་པདྨེ་ཧཱུྃ།
རྩ་བའི་བླ་མ་མཁྱེན། རྩ་བའི་བླ་མ་སྐྱབས་གནས་དཀོན་མཆོག་མཁྱེན། ཨོཾ་མ་ཎི་པདྨེ་ཧཱུྃ། སྣང་བ་
མཐའ་ཡས་མཁྱེན། སྣང་བ་མཐའ་ཡས་འོད་དཔག་མེད་མགོན་མཁྱེན། ཨོཾ་མ་ཎི་པདྨེ་ཧཱུཾ། ཡེ་ཤེས་ལྷ་མཆོག་
མཁྱེན། ཡེ་ཤེས་ལྷ་མཆོག་སྤྱན་རས་གཟིགས་དབང་མཁྱེན། ཨོཾ་མ་ཎི་པདྨེ་ཧཱུཾ། རྡོ་རྗེ་ཕག་མོ་མཁྱེན། རྡོ་རྗེ་
ཕག་མོ་མཁའ་འགྲོ་སྡེ་ལྔ་མཁྱེན། ཨོཾ་མ་ཎི་པདྨེ་ཧཱུཾ། ཡི་གེ་དྲུག་པ་མཁྱེན། ཡི་གེ་དྲུག་པ་ཡིད་བཞིན་ནོར་བུ་
མཁྱེན། ཨོཾ་མ་ཎི་པདྨེ་ཧཱུཾ། རྗེ་བཙུན་སྒྲོལ་མ་མཁྱེན། རྗེ་བཙུན་སྒྲོལ་མ་དཀར་མོ་སྔོན་མོ་མཁྱེན། དྲིན་ཆེན་འགྲོ་
378



མགོན་སངས་རྒྱས་རྡོ་རྗེ་མཁྱེན། ཨོཾ་མ་ཎི་པདྨེ་ཧཱུྃ། བཀའ་དྲིན་ཆེན་པོ་རྩ་བའི་བླ་མ་མཁྱེན། བསམ་པ་ཆོས་
བཞིན་འགྲུབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུཾ། ཐུགས་རྗེ་ཆེན་པོ་སྤྱན་རས་གཟིགས་དབང་མཁྱེན།
རིགས་དྲུག་འཁོར་བའི་སྡུག་བསྔལ་སྐྱབས་ཏུ་གསོལ། ཨོཾ་མ་ཎི་པདྨེ་ཧཱུྃ། །
གསོལ་འདེབས་ཆུ་བོའི་རྒྱུན་དབྱངས་ནི།བླ་མ་མཁྱེན། མགོན་པོ་མཁྱེན། བླ་མ་མགོན་པོ་དབྱེར་མེད་ལ།
བདག་ཉིད་གུས་པའི་སྐྱབས་སུ་མཆི། བདག་དང་སེམས་ཅན་ཐམས་ཅད་ཀྱི། བར་ཆད་མ་ལུས་སེལ་བར་ཤོག
བླ་མ་མགོན་པོ་ཚེ་དཔག་མེད། འཆི་མེད་ཚེའི་དངོས་གྲུབ་སྩོལ། ཨོཾ་ཨ་མ་ར་ཎི་ཛཱི་ཝཱནྟི་ཡེ་སྭཱཧཱ།
དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། དྲི་མེད་མཁྱེན་པའི་དབང་པོ་འཇམ་དཔལ་
དབྱངས། བདུད་དཔུང་མ་ལུས་འཇོམས་མཛད་གསང་བའི་བདག གངས་ཅན་མཁས་པའི་གཙུག་རྒྱན་ཙོང་ཁ་
པ། བློ་བཟང་གྲགས་པའི་ཞབས་ལ་གསོལ་བ་འདེབས། གང་མང་བཀླགས་པར་བྱའོ། །
རྒྱ་གར་པཎ་ཆེན་བོད་ལ་བཀའ་དྲིན་ཆེ། པདྨ་ལས་འཁྲུངས་སྐུ་ལ་འདས་གྲོངས་མེད། ད་ལྟ་ལྷོ་ནུབ་སྲིན་
པོའི་ཁ་གནོན་མཛད། ཨོ་རྒྱན་རིན་པོ་ཆེ་ལ་གསོལ་བ་འདེབས། ཨོཾ་ཨཱཿཧཱུྃ། བཛྲ་གུ་རུ་པདྨ་སིདྷི་ཧཱུྃ། གང་མང་
འདོན་པ་གལ་ཆེའོ། །
གང་གི་མཚན་ཙམ་ཐོས་དང་དྲན་པས་ཀྱང༌། བར་ཆད་འཇིགས་པ་ཀུན་ལ་སྐྱབས་མཛད་མ། དྲི་མེད་
གཏེར་ཆེན་ཉེ་བ་རྩོལ་མཛད་མ། ལྷ་མོ་འོད་ཟེར་ཅན་ལ་ཕྱག་འཚལ་ལོ། །ཨོཾ་མ་རི་ཙི་མཾ་སྭཱཧཱ། གང་མང་
བཀླགས།
རི་ཁྲོད་ལོ་མ་གྱོན་པའི་གཞལ་ཡས་ནི། གྲུབ་ཐོབ་ཤ་བ་རི་ལ་གསོལ་བ་འདེབས། ཨོ་པི་ཤ་ཙཱ་པཎ་ཤ་ཝ་རི་
སརྦ་ཛཱ་ར་པྲ་ཤ་མ་ཎ་ཡེ་སྭཱཧཱ། གང་མང་། ཨོཾ་ཝ་གི་ཤྭ་རི་མཾ། ཨོཾ་མ་ཎི་པདྨེ་ཧཱུྃ། ཨོཾ་བཛྲ་པཱ་ཎི་ཧཱུཾ། རྒྱལ་བ་རིགས་
གསུམ་མགོན་པོ་མཁྱེན། །
ནཱ་མོ་ཕྱོགས་བཅུའི་རྒྱལ་ཀུན་འདུས་པའི་ངོ་བོ་ཉིད། ཆོས་སྐུ་ཀུན་ཏུ་བཟང་པོ་ལ་གསོལ་བ་འདེབས།
རབ་འབྱམས་ཐུགས་རྗེ་རྒྱ་མཚོའི་འདུས་པའི་དཔལ། འཕགས་མཆོག་སྤྱན་རས་གཟིགས་ལ་གསོལ་བ་འདེབས།
རྩ་གསུམ་མཐུ་སྟོབས་བྱིན་རླབས་གཅིག་བསྡུས་དཔལ། གུ་རུ་ཨོ་རྒྱན་ཞབས་ལ་གསོལ་བ་འདེབས། དམག་
འཁྲུགས་ནད་ཡམས་ཞི་བར་བྱིན་གྱིས་རློབས། ཡུལ་དེར་བྱིན་ཆེར་ཕབ་པར་མཛད་དུ་གསོལ། ཡམས་ནད་
འབྱུང་པོའི་ཁ་རླངས་བཟློག་པར་མཛོད། ཨོཾ་ཨཱཧཱུྃ། བཛྲ་གུ་རུ་པདྨ་སིདྷི་ཧཱུྃ། པདྨ་ཤ་བ་རི་མཧཱ་ཨུད་པཱ་ཡཱ་ཏི།
དུས་འཁྲུགས་ལོ་ནད་རིམས་ནད་ཐམས་ཅད་ཤནྟི་ཀུ་རུ་ཡེ་སྭཱཧཱ། གང་མང་བཀླགས། །
བྱང་ཆུབ་ཐུགས་ཀྱིས་འགྲོ་ཀུན་བུ་བཞིན་གཟིགས། ལྷག་པའི་ལྷ་ཡིས་རྗེས་བཟུང་བྱིན་གྱིས་རློབས།
སྙིགས་དུས་འགྲོ་བ་འདྲེན་པའི་བཤེས་གཉེན་མཆོག ནམ་མཁའ་རྒྱལ་མཚན་ཞབས་ལ་གསོལ་བ་འདེབས། །
ཆོས་བདག་སངས་རྒྱས་རྡོ་རྗེའི་གསོལ་འདེབས་ནི། ཨེ་མ་ཧོ། ཚོགས་གཉིས་བསགས་པའི་རྣལ་འབྱོར་
ཆོས་སེམས་དཀར། དབེན་པ་རི་ཁྲོད་འགྲིམ་པའི་ཟབ་མོའི་སྤྱི་གཙུག་སྒོམ། སྟོང་ཉིད་སྙིང་རྗེ་ངང་ལ་སེམས་ཅན་
379



འགྲོ་དོན་མཛད། ནག་པོ་བདུད་སྡེ་དཀར་པོའི་ཆོས་ལ་བསྒྱུར། ལྷ་འདྲེ་དམ་བཏགས་ཡིག་དྲུག་ཆར་པ་འབེབས།
སངས་རྒྱས་རྡོ་རྗེའི་ཞབས་ལ་གསོལ་བ་འདེབས། གང་མང་། །
རྩ་རིའི་གསོལ་འདེབས་ནི། གནས་དག་པ་མཁའ་སྤྱོད་དཔལ་གྱི་རྩ་རི་ནས། བཀའ་བརྒྱུད་བླ་མ་རྣམས་
དང་ཡི་དམ་ལྷ། མཁའ་འགྲོ་ཆོས་སྐྱོང་རྣམས་ལ་གསོལ་བ་འདེབས། ལས་ངན་སྡིག་སྒྲིབ་དག་པར་བྱིན་གྱིས་
རློབས། རྐྱེན་ངན་བར་ཆད་སེལ་བར་མཛད་དུ་གསོལ། མཆོག་དང་ཐུན་མོང་དངོས་གྲུབ་རྩལ་དུ་གསོལ། །
དྲི་མེད་བཤགས་རྒྱུད་བསྡུས་པ་ནི། ཨོཾ་རྗེ་བཙུན་བླ་མ་རྣམས་ཀྱི་སྤྱན་ལམ་དུ། ཡོ་བྱད་འབྱོར་ཚོགས་ཆུང་
བར་མཐོལ་ལོ་བཤགས། ཡི་དམ་ལྷ་ཚོགས་རྣམས་ཀྱི་སྤྱན་ལམ་དུ། མངོན་རྟོགས་སྤང་ལེན་བགྱི་བར་མཐོལ་ལོ་
བཤགས། མཁའ་འགྲོ་སྡེ་བཞིའི་རྣམས་ཀྱི་སྤྱན་ལམ་དུ། ཁས་བླངས་དམ་བཅའ་ཉམས་པ་མཐོལ་ལོ་བཤགས།
ཆོས་སྐྱོང་སྲུང་མ་རྣམས་ཀྱི་སྤྱན་ལམ་དུ། གཏོར་མ་ལོ་ཟླ་འགྱངས་པ་མཐོལ་ལོ་བཤགས། དུས་གསུམ་ཕ་མ་
རྣམས་ཀྱི་སྤྱན་ལམ་དུ། དྲིན་ལེན་ལན་གྱི་མ་འཇལ་མཐོལ་ལོ་བཤགས། མཆེད་དང་ལྕམ་དྲལ་རྣམས་ཀྱི་སྤྱན་
ལམ་དུ། དམ་ཚིག་རྩེ་གདུང་ཆུང་བ་མཐོལ་ལོ་བཤགས། འགྲོ་དྲུག་སེམས་ཅན་རྣམས་ཀྱི་སྤྱན་ལམ་དུ། སྙིང་རྗེ་
ཕན་སེམས་ཆུང་བར་མཐོལ་ལོ་བཤགས། སོ་སོར་ཐར་པ་རྣམས་ཀྱི་སྡོམ་པ་དང༌། བྱང་ཆུབ་སེམས་དཔའ་
རྣམས་ཀྱི་སློབ་པ་དང༌། རིག་པ་འཛིན་པ་རྣམས་ཀྱི་དམ་ཚིག་སོགས། ཉམས་པ་ཐམས་ཅད་མཐོལ་བཤགས་མི་
འཆབ་བོ། །མི་སྦེད་སླན་ཆད་གཅོད་ཅིང་སྡོམ་པར་བགྱིས། དུས་གསུམ་བསགས་པའི་སྡིག་སྒྲིབ་མཐོལ་བཤགས་
ནི། ཚངས་པར་མཛད་ནི་སྐུ་གསུང་ཐུགས་ལ་གསོལ། མཆོག་དང་ཐུན་མོང་དངོས་གྲུབ་སྩལ་ཏུ་གསོལ།
རྗེ་བཙུན་སྒྲོལ་མ་ལ་བསྟོད་པ་ནི། པོ་ཊ་ལའི་གནས་མཆོག་ནས། ཏཾ་ཡིག་ལྗང་ཁུ་ལས་ཁྲུངས་ཤིང་།
འོད་དཔག་མེད་ཀྱི་དབུ་ལ་བརྒྱན། དུས་གསུམ་སངས་རྒྱས་འཕྲིན་ལས་མ། འགྲོ་བའི་དོན་ལ་གཤེགས་སུ་
གསོལ། ལྷ་དང་ལྷ་མིའི་ཅོད་པན་མ། ཞབས་ཀྱི་པདྨོ་ལ་བཏུད་དེ། ཕོངས་པ་ཀུན་ལ་སྒྲོལ་མཛད་མ། སྒྲོལ་མ་
ཡུམ་ལ་ཕྱག་འཚལ་ལོ། །
ཨོ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། ཕྱག་འཚལ་སྒྲོལ་མ་མྱུར་མ་དཔའ་མོ། སྤྱན་ནི་སྐད་
ཅིག་གློག་དང་འདྲ་མ། འཇིག་རྟེན་གསུམ་མགོན་ཆུ་སྐྱེས་ཞལ་གྱི། གེ་སར་བྱེ་བ་ལས་ནི་བྱུང་མ། ཕྱག་འཚལ་
སྟོན་ཀའི་ཟླ་བ་ཀུན་ཏུ། གང་བ་བརྒྱ་ནི་བརྩེགས་པའི་ཞལ་མ། སྐར་མ་སྟོང་ཕྲག་ཚོགས་པ་རྣམས་ཀྱི། རབ་ཏུ་
ཕྱེ་བའི་འོད་རབ་འབར་མ། ཕྱག་འཚལ་སེར་སྔོ་ཆུ་ནི་སྐྱེས་ཀྱིས། པདྨས་ཕྱག་ནི་རྣམ་པར་བརྒྱན་མ། སྦྱིན་པ་
བརྩོན་འགྲུས་དཀའ་ཐུབ་ཞི་བ། བཟོད་པ་བསམ་གཏན་སྤྱོད་ཡུལ་ཉིད་མ། ཕྱག་འཚལ་དེ་བཞིན་གཤེགས་པའི་
གཙུག་ཏོར། མཐའ་ཡས་རྣམ་པར་རྒྱལ་བར་སྤྱོད་མ། མ་ལུས་ཕ་རོལ་ཕྱིན་པ་ཐོབ་པའི། རྒྱལ་བའི་སྲས་ཀྱིས་
ཤིན་ཏུ་བསྟེན་མ། ཕྱག་འཚལ་ཏུཏྟཱ་ར་ཧཱུཾ་ཡི་གེས། འདོད་དང་ཕྱོགས་དང་ནམ་མཁའ་གང་མ། འཇིག་རྟེན་
བདུན་པོ་ཞབས་ཀྱིས་མནན་ཏེ། ལུས་པ་མེད་པར་འགུགས་པར་ནུས་མ། ཕྱག་འཚལ་བརྒྱ་བྱིན་མེ་ལྷ་ཚངས་པ།
རླུང་ལྷ་སྣ་ཚོགས་དབང་ཕྱུག་མཆོད་མ། འབྱུང་པོ་རོ་ལངས་དྲི་ཟ་རྣམས་དང་། གནོད་སྦྱིན་ཚོགས་ཀྱིས་མདུན་
380



ནས་བསྟོད་མ། ཕྱག་འཚལཊ་ད་ཅེས་བྱ་དང་ཕཊ་ཀྱིས། ཕ་རོལ་འཕྲུལ་འཁོར་རབ་ཏུ་འཇོམས་མ། གཡས་
བསྐུམས་གཡོན་བརྐྱངས་ཞབས་ཀྱིས་མནན་ཏེ། མེ་འབར་འཁྲུག་མ་ཤིན་ཏུ་འབར་མ། ཕྱག་འཚལ་ཏུ་རེ་
འཇིགས་པ་ཆེན་མོ། བདུད་ཀྱི་དཔའ་བོ་རྣམ་པར་འཇོམས་མ། ཆུ་སྐྱེས་ཞལ་ནི་ཁྲོ་གཉེར་ལྡན་མཛད། དགྲ་བོ་
ཐམས་ཅད་མ་ལུས་གསོད་མ། ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། སོར་མོས་ཐུགས་ཀར་རྣམ་
པར་བརྒྱན་མ། མ་ལུས་ཕྱོགས་ཀྱི་འཁོར་ལོ་བརྒྱན་པའི། རང་གི་འོད་ཀྱི་ཚོགས་རྣམས་འཁྲུག་མ། ཕྱག་འཚལ་
རབ་ཏུ་དགའ་བ་བརྗིད་པའི། དབུ་རྒྱན་འོད་ཀྱི་ཕྲེང་བ་སྤེལ་མ། བཞད་པ་རབ་བཞད་ཏུཏྟཱ་ར་ཡིས། བདུད་
དང་འཇིག་རྟེན་དབང་དུ་མཛད་མ། ཕྱག་འཚལ་ས་གཞི་སྐྱོང་པའི་ཚོགས་རྣམས། ཐམས་ཅད་འགུགས་པར་
ནུས་མ་ཉིད་མ། ཁྲོ་གཉེར་གཡོ་བ་ཡི་གེ་ཧཱུཾ་གིས། ཕོངས་པ་ཐམས་ཅད་རྣམ་པར་སྒྲོལ་མ། ཕྱག་འཚལ་ཟླ་བའི་
དུམ་བུས་དབུ་བརྒྱན། བརྒྱན་པ་ཐམས་ཅད་ཤིན་ཏུ་འབར་མ། རལ་བའི་ཁྲོད་ན་འོད་དཔག་མེད་ལས། རྟག་
པར་ཤིན་ཏུ་འོད་རབ་མཛད་མ། ཕྱག་འཚལ་བསྐལ་པའི་ཐ་མའི་མེ་ལྟར། འབར་བའི་ཕྲེང་བའི་དབུས་ན་
གནས་མ། གཡས་བརྐྱངས་གཡོན་བསྐུམས་ཀུན་ནས་བསྐོར་དགའི། དགྲ་ཡི་དཔུང་ནི་རྣམ་པར་འཇོམས་མ།།
ཕྱག་འཚལ་ས་གཞིའི་ངོས་ལ་ཕྱག་གི །མཐིལ་གྱིས་བསྣུན་ཅིང་ཞབས་ཀྱིས་རྡུང་མ། ཁྲོ་གཉེར་སྤྱན་མཛད་ཡི་གེ་
ཧཱུྃ་གིས། རིམ་པ་བདུན་པོ་རྣམས་ནི་འགེམས་མ། ཕྱག་འཚལ་བདེ་མ་དགེ་མ་ཞི་མ། མྱ་ངན་འདས་ཞི་སྤྱོད་
ཡུལ་ཉིད་མ། སཱཧཱ་ཨོཾ་དང་ཡང་དག་ལྡན་པས། སྡིག་པ་ཆེན་པོ་འཇོམས་པ་ཉིད་མ། ཕྱག་འཚལ་ཀུན་ནས་
བསྐོར་རབ་དགའ་བའི། དགྲ་ཡི་ལུས་ནི་རྣམ་པ་འགེམས་མ། ཡི་གེ་བཅུ་པའི་སྔགས་ནི་བཀོད་པའི། རིག་པ་ཧཱུཾ་
ལས་སྒྲོལ་མ་ཉིད་མ། ཕྱག་འཚལ་ཏུ་རེའི་ཞབས་ནི་བརྡབས་པས། ཧཱུྃ་གི་རྣམ་པའི་ས་བོན་ཉིད་མ། རི་རབ་
མནྡྷ་ར་དང་འབིགས་བྱེད། འཇིག་རྟེན་གསུམ་རྣམས་གཡོ་བ་ཉིད་མ། ཕྱག་འཚལ་ལྷ་ཡི་མཚོ་ཡི་རྣམ་པའི། རི་
དྭགས་རྟགས་ཅན་ཕྱག་ན་བསྣམས་མ། ཏཱ་ར་གཉིས་བརྗོད་ཕཊ་ཀྱི་ཡི་གེས། དུག་རྣམས་མ་ལུས་པ་ནི་སེལ་མ།།
ཕྱག་འཚལ་ལྷ་ཡི་ཚོགས་རྣམས་རྒྱལ། ལྷ་དང་མིའམ་ཅི་ཡིས་བསྟེན་མ། ཀུན་ནས་གོ་ཆ་དགའ་བའི་བརྗིད་ཀྱིས།
རྩོད་དང་རྨི་ལམ་ངན་པ་སེལ་མ། ཕྱག་འཚལ་ཉི་མ་ཟླ་བ་རྒྱས་པའི། སྤྱན་གཉིས་པོ་ལ་འོད་རབ་གསལ་མ། ཧ་
ར་གཉིས་བརྗོད་ཏུཏྟཱ་ར་ཡིས། ཤིན་ཏུ་དྲག་པོའི་རིམས་ནད་སེལ་མ། ཕྱག་འཚལ་དེ་ཉིད་གསུམ་རྣམས་བཀོད་
པས། ཞི་བའི་མཐུ་དང་ཡང་དག་ལྡན་མ། གདོན་དང་རོ་ལངས་གནོད་སྦྱིན་ཚོགས་རྣམས། འཇོམས་པ་ཏུ་རེ་
རབ་མཆོག་ཉིད་མ། རྩ་བའི་སྔགས་ཀྱིས་བསྟོད་པ་འདི་དང་། ཕྱག་འཚལ་བ་ནི་ཉི་ཤུ་རྩ་གཅིག སྒྲོལ་མ་ཚར་
གསུམ་འདོན་པ་བྱའོ། །ཨོཾ་རྗེ་བཙུན་སྒྲོལ་མ་འགྲོ་ཡི་མགོན། འཇིགས་སྐྱོབས་མ་ལ་ཕྱག་འཚལ་ལོ། གང་མང་
བཀླགས་པར་བྱའོ། །
རྒྱལ་ཡུམ་སྒྲོལ་མ་ཁྱེད་སྐུ་ཅི་འདྲ་བ། འཁོར་དང་སྐུ་ཚེའི་ཚེ་དང་ཞིང་མཆོག་དང༌། ཁྱོད་ཀྱིས་མཚན་
མཆོག་བཟང་པོ་ཅི་འདྲ་བར། དེ་འདྲ་ཁོ་ནར་བདག་སོགས་འགྱུར་བར་ཤོག ཁྱེད་ལ་བསྟོད་ཅིང་གསོལ་བར་
བཏབ་པའི་མཐུས། བདག་སོགས་གང་དུ་གནས་པའི་ས་ཕྱོགས་ཀུན། ནད་གདོན་དབུལ་ཕོངས་འཐབ་རྩོད་ཞི་
381



བ་དང་། ཆོས་དང་བཀྲ་ཤིས་འཕེལ་བར་མཛད་དུ་གསོལ། དགེ་བ་འདི་ཡི་མྱུར་དུ་བདག རྗེ་བཙུན་སྒྲོལ་མ་
འགྲུབ་གྱུར་ནས། འགྲོ་བ་གཅིག་ཀྱང་མ་ལུས་པ། ཐམས་ཅད་ཁྱོད་ཀྱི་ས་ལ་འཁོད་པར་ཤོག །
ཕོ་མོའི་དབར་གསུང་སྙན་ངང་ཡིག་དྲུག་ཐེངས་གསུམ་རེ་བཀླགས་གྲུབ་རྗེས་ཕོ་མོ་མཉམ་དུ་ཡིག་དྲུག་མང་
ཙམ་འུར་འདོན་བྱེད་སྲོལ་ཡོད། །
ཨོཾ་མ་ཎི་པདྨེ་ཧཱུཾ། དགེ་བ་འདི་ཡི་མྱུར་དུ་བདག སྤྱན་རས་གཟིགས་དབང་འགྲུབ་གྱུར་ནས། འགྲོ་བ་
ཅིག་ཀྱང་མ་ལུས་པ། ཐམས་ཅད་ཁྱོད་ཀྱི་ས་ལ་འཁོད་པར་ཤོག སྨོན་འདུན་ཞུ་རྒྱུ་ནི། ལུས་ལྷ་སྐུ་དང་མ་འབྲལ་
བ་ངག་སྙན་པ་དང་མ་འབྲལ་བ། ཡིད་ཏིང་ངེ་འཛིན་དང་མ་འབྲལ་བའི་སྐལ་ལྡན་ལས་ཅན་རེས་འགའ་ཡོང་
བའི་སྨོན་འདུན་ཡོད། །
ཡིག་དྲུག་སྐུལ་བའི་རིམ་པ་དང་པོ། མ་ཎི་འུར་སྒྲ སྟེང་ལ་ཆགས་སྔ་བ་བཀའ་བརྒྱུད་ཀྱི་བླ་མ། བར་གྱི་
ཆགས་ལ་ཡི་དམ་ལྷ་ཚོགས། འོག་གི་ཆགས་ལ་མ་དང་མཁའ་འགྲོ། དཔའ་བོ་དཔའ་མོ་དཔལ་མགོན་དམ་པ་
ཆོས་སྐྱོང་སྲུང་མའི་ལྷ་ཚོགས་རྣམས་ལ། གསུང་མཆོག་ཡི་གེ་དྲུག་མའི་མཆོད་པ་འབུལ་། མ་ཎི་འུར་སྒྲ་ཆོས་འུར་
སྒྲ། སྟོད་མངའ་རིས་སྐོར་གསུམ། བར་དབུས་གཙང་རུ་བཞི། སྨད་མདོ་ཁམས་སྒང་དྲུག སྲིད་པ་ཆགས་པའི་
ལྷ་དགུག །བོད་ཀྱི་མགུར་ལྷ་བཅུ་གསུམ། བོད་ཁམས་སྐྱོང་བའི་བསྟན་མ་བཅུ་གཉིས། འཇིག་རྟེན་ཀུན་ལ་
དབང་བའི་ཟོ་དོར། ཁྱད་པར་དུ་ས་ཕྱོགས་ཡུལ་ཕྱོགས་འདི་ལ་གནས་པའི་གཞི་བདག་གནས་བདག་རྣམས་ལ་
གསུང་མཆོག་ཡི་གེ་དྲུག་མ་མཆོད་པ་འབུལ། མ་ཎི་འུར་སྒྲ་ཆོས་འུར་སྒྲ། ཡང་དགོས་སུ། སངས་རྒྱས་ཀྱི་བསྟན་
པ་དར་བ། སེམས་ཅན་ལ་བདེ་སྐྱིད་འབྱུང་བ། དུས་ཀྱི་འཁྲུགས་རྩོད་ཞི་བ། མཚོན་གྱི་བསྐལ་པ་ཉམས་པ། མི་
ནད་ཕྱུགས་ནད་ཐམས་ཅད་རྒྱུན་ཆད་པ། ཆར་ཆུ་དུས་སུ་བབས་པ། ལོ་ཕྱུགས་རྟག་ཏུ་ལེགས་པ། དགེ་འདུན་
རྣམས་ཀྱི་དབུ་འཕངས་མཐོ་བ། བླ་མ་དང་དགེ་བའི་བཤེས་གཉེན་ས་མཐའ་དབུས་གང་ན་སུ་བཞུགས་རྣམས་
ཀྱི་ཞབས་པད་བསྐལ་བརྒྱར་བརྟན་ཅིང་འཕྲིན་ལས་ཕྱོགས་བཅུར་རྒྱས་པའི་ཆེད་དུ་བསྔོའོ། །མ་ཎི་འུར་སྒྲ་ཆོས་
འུར་སྒྲ། འོ་འདིར་འདུས་ཤིང་འདིར་ཚོགས་པ་རྣམས་ཀྱི་སྐུའི་རིམ་འགྲོ། གསུང་གི་གྲིབ་སེལ། ཐུགས་ཀྱི་རྐྱེན་
བཟློག མཐུན་རྐྱེན་གྱི་བསམ་པ་འགྲུབ། འགལ་རྐྱེན་གྱི་བར་ཆད་ཞི། སྔོན་གྱི་ལན་ཆགས་ཐམས་ཅད་བྱང་ཞིང་
དག འཕྲལ་གྱི་རྐྱེན་ངན་ཐམས་ཅད་བཟློག་ཅིང་བསྒྱུར། ཚེ་བསོད་དཔལ་འབྱོར་ཐམས་ཅད་གོང་དུ་འཕེལ།
ཁའི་མནའ་དང་ལག་གི་སྡིག་སྒྲིབ་དག སྐྱེས་པ་ཕོ་རྣམས་ཀུན་ལ་སྐུ་རིམ། མ་དང་སྲིང་མོ་ཀུན་ལ་ཟས་ལན།
རྣལ་འབྱོར་ང་རང་གི་ཁ་འཛིན་འོང་བའི་ཆེད་དུ་བསྔོའོ། །མ་ཎི་འུར་སྒྲ་ཆོས་འུར་སྒྲ། སྤྱི་ཁམས་གསུམ་རིགས་
དྲུག་ནམ་མཁའི་ཁྱབ་ཚད་མ་གྱུར་སེམས་ཅན་ཐམས་ཅད་ཀྱི་དོན་དུ་བསྔོའོ། །མ་ཎི་འུར་སྒྲ་ཆོས་འུར་སྒྲ། ཡང་
དགོས་སུ་སེམས་ཅན་ཡ་ང་ཞིང་། ཡིད་མུག་པ་སྔོན་ལ་གཏོང་བ་མེད་པ། རྗེས་ལ་འོང་བར་མེད་པ། ཆོས་ཀྱི་ར་
མདའ་མེད་པ། དགེ་བའི་བསྐུལ་མ་མེད་པ། བར་དོར་སྐྱེལ་མ་མེད་པ། མཚམས་མེད་པ་ལྔའི་ལས་བྱེད་པ།
ངན་སོང་གསུམ་ན་སྡུག་བསྔལ་བཟོད་གླགས་མེད་པ། དགེ་མེད་སྡིག་ཅན་ཉམ་ཐག་ཉོན་མོངས་པ་དམྱལ་བ་
382



མནར་མེད་དུ་འཁྱམས་པའི་སེམས་ཅན་ཐམས་ཅད་ཀྱི་དོན་དུ་བསྔོའོ། །མ་ཎི་འུར་སྒྲ་ཆོས་འུར་སྒྲ།
ཡིག་དྲུག་སྐུལ་བའི་རིམ་པ་གཉིས་པ་བླ་མའི་གསོལ་འདེབས་བདུད་རྩིའི་ཆར་འབེབས།
ཨོཾ་མ་ཎི་པདྨེ་ཧཱུྃ། སྐུ་འགྱུར་བ་མེད་པར་བླ་མའི་སྐུ། གསུང་འགགས་པ་མེད་པར་བླ་མའི་གསུང་། ཐུགས་
འཁྲུལ་བ་མེད་པར་བླ་མའི་ཐུགས། བླ་མའི་སྐུ་གསུང་ཐུགས་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། བླ་མའི་སྐུ་
ནི་རྡོ་རྗེའི་སྐུ། མཛེས་ཤིང་ལྟ་བས་ཆོག་མི་ཤེས། བསམ་གྱིས་མི་ཁྱབ་ཡོན་ཏན་ལྡན། བླ་མའི་སྐུ་ལ་གསོལ་བ་
འདེབས། བླ་མའི་གསུང་ནི་ཚངས་པའི་དབྱངས། འགག་མེད་སེང་གེའི་སྒྲ་དང་ལྡན། མུ་སྟེགས་ལོག་ལྟ་
འཇོམས་མཛད་པ། བླ་མའི་གསུང་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། བླ་མའི་ཐུགས་ནི་ནམ་མཁའ་འདྲ།
བདེ་གསལ་མི་རྟོགས་སྟོང་པའི་ངང་། རྣམ་ཐར་གསུམ་ལ་ལེགས་གནས་པའི། བླ་མའི་ཐུགས་ལ་གསོལ་བ་
འདེབས། ཨོཾ་མ་ཎི་པདྨེ་ཧཱུྃ། བླ་མ་སངས་རྒྱས་བླ་མ་ཆོས། དེ་བཞིན་བླ་མ་དགེ་འདུན་ཏེ། ཀུན་གྱི་ངོ་བོ་བླ་མ་
ཉིད། བླ་མ་རྣམས་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། །
ཡིག་དྲུག་སྐུལ་བའི་རིམ་པ་གསུམ་པ་རིམ་བརྒྱུད་གསོལ་འདེབས་གང་གའི་ཆོས་རྒྱུན་དངོས་གྲུབ་བྱིན་
འབེབས།
སངས་རྒྱས་ཐམས་ཅད་འདུལ་པའི་སྐུ། རྡོ་རྗེ་འཛིན་པའི་ངོ་བོ་ཉིད། དཀོན་མཆོག་གསུམ་གྱི་རྩ་བ་སྟེ།
བླ་མ་རྣམས་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། སངས་རྒྱས་རྣམ་གཟིགས་གཙུག་གཏོར་ཐམས་ཅད་
སྐྱོབས། འཁོར་བར་འཇིག་དང་གསེར་ཐུབ་འོད་སྲུང་དང༌། ཤཱཀྱ་ཐུབ་པ་གོའུ་ཏམ་ལྷ་ཡི་ལྷ། སངས་རྒྱས་དཔའ་
བོ་བདུན་ལ་གསོལ་བ་འདེབས། ཨོཾ་མ་ཎི་པདྨེ་ཧཱུཾ། ཐབས་མཁས་ཐུགས་རྗེས་ཤཱཀྱའི་རིགས་སུ་འཁྲུངས། གཞན་
གྱིས་མི་ཐུབ་བདུད་ཀྱི་དཔུང་འཇོམས་པ། གསེར་གྱི་ལྷུན་པོ་ལྟ་བུར་བརྗིད་པའི་སྐུ། ཤཱཀྱའི་རྒྱལ་པོ་ཁྱོད་ལ་གསོལ་
བ་འདེབས། ཨོཾ་མ་ཎི་པདྨེ་ཧཱུྃ། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། མ་སྐྱེས་མི་འགགས་ནམ་མཁའི་ངོ་
བོ་ཉིད། སོ་སོར་རང་རིགས་ཡེ་ཤེས་སྤྱོད་ཡུལ་བ། དུས་གསུམ་རྒྱལ་བའི་ཡུམ་ལ་གསོལ་བ་འདེབས། ཨོཾ་མ་ཎི་
པདྨེ་ཧཱུཾ། ཕྱག་སྟོང་འཁོར་ལོས་བསྒྱུར་བའི་རྒྱལ་པོ་སྟོང༌། སྤྱན་སྟོང་བསྐལ་པ་བཟང་པོ་སངས་རྒྱས་སྟོང་། གང་
ལ་གང་འདུལ་དེ་ལ་དེ་སྟོན་པ། བཙུན་པ་སྤྱན་རས་གཟིགས་ལ་གསོལ་བ་འདེབས། ཨོཾ་མ་ཎི་པདྨེ་ཧཱུཾ། འཇམ་
དབྱངས་ཕྱག་ན་རྡོ་རྗེ་སྤྱན་རས་གཟིགས། ས་ཡི་སྙིང་པོ་སྒྲིབ་པར་རྣམ་པ་སེལ། ནམ་མཁའི་སྙིང་པོ་བྱམས་པ་
ཀུན་ཏུ་བཟང༌། ཉེ་བའི་སྲས་ཆེན་བརྒྱད་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། ཕུན་ཚོགས་དགེ་ལེགས་བྱེ་
བའི་བསྐྲུན་པའི་སྐུ། མཐའ་ཡས་འགྲོ་བའི་རེ་བར་བསྐོང་བའི་གསུང་། མ་ལུས་ཤེས་བྱ་ཇི་བཞིན་གཟིགས་པའི་
ཐུགས། ཤཱཀྱའི་རྒྱལ་པོ་དེ་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། ཐུགས་རྗེ་ཀུན་ལ་སྙོམས་པའི་བཅོམ་ལྡན་
འདས། མཚན་ཙམ་ཐོས་པས་ངན་འགྲོའི་སྡུག་བསྔལ་སེལ། དུག་གསུམ་ནད་སེལ་སངས་རྒྱས་སྨན་གྱི་བླ།
བིཌཱུརྱའི་འོད་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། ལྕང་ལོ་ཅན་གྱི་གནས་མཆོག་དམ་པ་ནས། གསང་
སྔགས་རིགས་སྔགས་ཀུན་གྱི་བདག་པོ་སྟེ། ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པ། བཅོམ་
383



ལྡན་རྡོ་རྗེ་འཛིན་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། དམིགས་མེད་བརྩེ་བའི་གཏེར་ཆེན་སྤྱན་རས་
གཟིགས། དྲི་མེད་མཁྱེན་པའི་དབང་པོ་འཇམ་དཔལ་དབྱངས། བདུད་དཔུང་མ་ལུས་འཇོམས་མཛད་གསང་
བའི་བདག གངས་ཅན་མཁས་པའི་གཙུག་རྒྱན་ཙོང་ཁ་པ། བློ་བཟང་གྲགས་པའི་ཞབས་ལ་གསོལ་བ་འདེབས།
ཨོཾ་མ་ཎི་པདྨེ་ཧཱུཾ། རྒྱ་གར་པཎ་ཆེན་བོད་ལ་བཀའ་དྲིན་ཆེ། པདྨ་ལས་འཁྲུངས་སྐུ་ལ་འདས་གྲོང་མེད། ད་ལྟ་ལྷོ་
ནུབ་སྲིན་པོའི་ཁ་གནོན་མཛད། ཨོ་རྒྱན་རིན་པོ་ཆེ་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། །
གཞོན་ནུ་ཆ་ལུགས་འཆང་བ་པོ། ཡེ་ཤེས་སྒྲོན་མེ་རབ་ཏུ་གསལ། འཇིག་རྟེན་མུན་པ་སེལ་མཛད་པ།
འཇམ་དཔལ་དབྱངས་ལ་གསོལ་བ་འདེབས། བསྟན་པའི་བདག་པོ་སྟོན་པ་ཤཱཀྱ་ཐུབ། སླར་ཡང་པདྨ་འབྱུང་
གནས་ཨ་ཏི་ཤ བློ་བཟང་གྲགས་པ་རྩ་བའི་བླ་མ་སོགས། དབྱེར་མེད་སྤྲུལ་པའི་བྱིན་རླབས་འཇུག་པར་ཤོག ཨོ་
མ་ཎི་པདྨེ་ཧཱུྃ། འཕགས་པ་སེང་གེའི་སྒྲ་དང་ཡིད་བཞིན་ནོ། །པདྨ་གར་དང་ཐུགས་རྗེ་མི་བཤོལ་དང༌། དོན་ཡོད་
ཞགས་པ་ཧ་ལ་ཧ་ལ་དང༌། སྤྱན་རས་གཟིགས་དབང་རྣམས་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། པདྨ་རྒྱན་
དང་རྡོ་རྗེ་ཆོས་དབང་ཕྱུག ཧ་རི་ཧ་རི་ལ་ནི་མགྲིན་སྔོན་ཏེ། ཕྱོགས་བཅུར་བཞུགས་པའི་འཕགས་པ་ཐུགས་རྗེ་
ཅན། སྤྱན་རས་གཟིགས་དབང་རྣམས་ལ་གསོལ་བ་འདེབས། ཨོཾ་མ་ཎི་པདྨེ་ཧཱུྃ། ཤེས་བྱ་མ་ལུས་ཐམས་ཅད་
མཁྱེན་པའི་བཅོམ་ལྡན་འདས། འགྲོ་བ་ཀུན་ལ་བུ་བཞིན་ལྟར་བརྩེ་བས། ལྷུན་གྲུབ་རྒྱུན་མི་ཆད་པའི་མཛད་པ་
ཅན། མགོན་པོ་སྤྱན་རས་གཟིགས་ལ་གསོལ་བ་འདེབས། ཨོཾ་མ་ཎི་པདྨེ་ཧཱུཾ། འཇིག་རྟེན་འདྲེན་པའི་གཙོ་བོ་ཚེ་
དཔག་མེད། དུས་མིན་འཆི་བ་མ་ལུས་འཇོམས་མཛད་པ། མགོན་མེད་སྡུག་བསྔལ་གྱུར་པ་རྣམས་ཀྱི་སྐྱབས།
སངས་རྒྱས་ཚེ་དཔག་མེད་ལ་གསོལ་བ་འདེབས། ཨོཾ་མ་ཎི་པདྨེ་ཧཱུཾ། དཔལ་ལྡན་བླ་མའི་སྐུ་ཚེ་བརྟན་པ་དང༌།
མཁའ་མཉམ་ཡོངས་ལ་བདེ་སྐྱིད་འབྱུང་བའི་གཞི། བདག་གཞན་མ་ལུས་ཚོགས་བསགས་སྒྲིབ་སྦྱངས་ནས།
མྱུར་དུ་སངས་རྒྱས་ཐོབ་པར་བྱིན་གྱིས་རློབས། ཨོཾ་མ་ཎི་པདྨེ་ཧཱུྃ། སྒྲུབ་པ་པོ་ལ་བུ་ལྟར་གཟིགས་མཛད་ཅིང་།
མི་བྲལ་ལུས་དང་དྲི་མ་ཇི་བཞིན་དུ། དམ་ཚིག་ཅན་ལ་དངོས་གྲུབ་མཆོག་རྩོལ་བའི། ཡི་དམ་ལྷ་ཚོགས་རྣམས་ལ་
གསོལ་བ་འདེབས། ཨོཾ་མ་ཎི་པདྨེ་ཧཱུྃ། དཔའ་བོ་མཁའ་འགྲོ་རྣམས་ལ་གསོལ་བ་འདེབས། ཆོས་སྐྱོང་སྲུང་མ་
རྣམས་ལ་གསོལ་བ་འདེབས། གནས་རི་སྲུང་མ་རྣམས་ལ་གསོལ་བ་འདེབས། སྐྱབས་ཡུལ་རྣམས་ལ་གསོལ་བ་
བཏབ་པའི་མཐུས། འདིར་འདུས་འདིར་ཚོགས་རྣམས་ལ་བྱིན་གྱིས་རློབས། ཨོཾ་མ་ཎི་པདྨེ་ཧཱུཾ། ལུས་ལ་སྐུ་ཡི་
བྱིན་གྱིས་རླབས་ཏུ་གསོལ། ངག་ལ་གསུང་གི་བྱིན་གྱིས་བརླབ་ཏུ་གསོལ། ཡིད་ལ་ཐུགས་ཀྱི་བྱིན་གྱིས་བརླབ་ཏུ་
གསོལ། དབང་བཞི་བསྐུར་བ་བྱིན་གྱིས་བརླབ་ཏུ་གསོལ། སྒྲིབ་ཞི་དག་པ་བྱིན་གྱིས་བརླབ་ཏུ་གསོལ། ལས་ཞི་
འབྱོངས་པར་བྱིན་གྱིས་བརླབ་ཏུ་གསོལ། སྐུ་བཞི་ཐོབ་པར་བྱིན་གྱིས་བརླབ་ཏུ་གསོལ། བློ་ཆོས་སུ་འགྲོ་བར་བྱིན་
གྱིས་བརླབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་བརླབ་ཏུ་གསོལ། ལམ་འཁྲུགས་པ་སེལ་བར་བྱིན་གྱིས་
བརླབ་ཏུ་གསོལ། འཁྲུལ་རྟོགས་ཡེ་ཤེས་སུ་འཆར་བར་བྱིན་གྱིས་བརླབ་ཏུ་གསོལ། ཨོཾ་མ་ཎི་པདྨེ་ཧཱུྃ། འགྱུར་
མེད་སྐུའི་དངོས་གྲུབ་སྩལ་དུ་གསོལ། འགག་མེད་གསུང་གི་དངོས་གྲུབ་སྩལ་དུ་གསོལ། འཁྲུལ་མེད་ཐུགས་ཀྱི་
384



དངོས་གྲུབ་སྩལ་དུ་གསོལ། ཡོན་ཏན་རེ་བསྐོང་དངོས་གྲུབ་སྩལ་དུ་གསོལ། འཕྲིན་ལས་འགྲོ་འདུས་དངོས་གྲུབ་
སྩལ་དུ་གསོལ། འཆི་མེད་ཚེའི་དངོས་གྲུབ་སྩལ་དུ་གསོལ། ཨོཾ་མ་ཎི་པདྨེ་ཧཱུྃ།
ཡིག་དྲུག་ཕན་ཡོན་མདོར་བསྡུས། ཡང་ཅིག་གསོན་དང་འདིར་ཚོགས་རྣམས། ཡི་གེ་དྲུག་མའི་ཕན་
ཡོན་ནི། གསལ་བྱེད་སྒྲོལ་མའི་མདོ་ལས་ཀྱང་། །ཐུགས་རྗེ་ཆེན་པོའི་འདི་སྐད་གསུང་། མཁའ་གསལ་ཉི་མ་
ཤར་བའི་དུས། །ཡིག་དྲུག་སྨོན་ལམ་བཏབ་གྱུར་ན། ཉི་མའི་ཁྱབ་ཚད་སེམས་ཅན་ཀུན། བླ་མེད་བྱང་ཆུབ་ཐོབ་
པ་གསུང་། དེ་ཕྱིར་འདིར་འདུས་འདི་ཚོགས་ཀུན། ཡི་གེ་དྲུག་མ་གསུང་བ་ཞུ། ཨོཾ་མ་ཎི་པདྨེ་ཧཱུྃ། རི་བོའི་རྩེ་ལ་
ཕྱིན་པའི་དུས། ཡིག་དྲུག་སྨོན་ལམ་བཏབ་གྱུར་ན། ཆོས་སྒྲ་ཐོས་ཚད་སེམས་ཅན་ཀུན། བླ་མེད་བྱང་ཆུབ་ཐོབ་
པ་གསུང་། དེ་ཕྱིར་འདིར་འདུལ་འདི་ཚོགས་ཀུན། ཡི་གེ་དྲུག་མ་གསུང་བ་ཞུ། ཨོཾ་མ་ཎི་པདྨེ་ཧཱུྃ། རླུང་འཚུབ་
ཆེན་པོ་ཡོང་དུས་སུ། ཡིག་དྲུག་སྨོན་ལམ་བཏབ་གྱུར་ན། རླུང་གི་ཁྱབ་ཚད་སེམས་ཅན་ཀུན། བླ་མེད་བྱང་ཆུབ་
ཐོབ་པ་གསུང་། དེ་ཕྱིར་འདིར་འདུལ་འདི་ཚོགས་ཀུན། ཡི་གེ་དྲུག་མ་གསུང་བ་ཞུ། ཨོཾ་མ་ཎི་པདྨེ་ཧཱུཾ། ཆུ་ཆེན་
འགྲམ་ལ་ཕྱིན་པའི་དུས། ཡིག་དྲུག་སྨོན་ལམ་བཏབ་གྱུར་ན། ཆུ་ལ་གནས་པའི་སེམས་ཅན་ཀུན། བླ་མེད་བྱང་
ཆུབ་ཐོབ་པ་གསུང་། དེ་ཕྱིར་འདིར་འདུལ་འདི་ཚོགས་ཀུན། ཡི་གེ་དྲུག་མ་གསུང་བ་ཞུ། ཨོཾ་མ་ཎི་པདྨེ་ཧཱུཾ།
ཁྲོམ་ཆེན་མང་པོ་ཚོགས་ས་ལ། ཡིག་དྲུག་སྨོན་ལམ་བཏབ་གྱུར་ན། ཆོས་སྒྲ་ཐོས་ཚད་སེམས་ཅན་ཀུན། བླ་མེད་
བྱང་ཆུབ་ཐོབ་པ་གསུང་། དེ་ཕྱིར་འདིར་འདུལ་འདི་ཚོགས་ཀུན། ཡི་གེ་དྲུག་མ་གསུང་བ་ཞུ། ཨོཾ་མ་ཎི་པདྨེ་ཧཱུཾ།
གསུང་མཆོག་ཡི་གེ་དྲུག་མ་འདི། སྡིག་སྒྲིབ་དག་པའི་བུད་ཤིང་ཡིན། ངན་སོང་འཁོར་བའི་སྒོ་བཀག་ཡིན།
མུན་པ་སེལ་བའི་སྒྲོན་མེ་ཡིན། དམྱལ་བ་འཇོམས་པའི་ས་བདག་ཡིན། བར་དོ་གཅོད་པའི་སྟ་རེ་ཡིན། ཞིང་
སར་བགྲོད་པའི་རྟ་མཆོག་ཡིན། མདོ་རྒྱུད་ཀུན་གྱི་ཡང་སྙིང་ཡིན། སངས་རྒྱས་ཀུན་གྱི་ཐུགས་དམ་ཡིན། སྒྲ་
སྐད་གང་ཐོས་སེམས་ཅན་རྣམས། བླ་མེད་བྱང་ཆུབ་ཐོབ་པ་གསུང་། དེ་ཕྱིར་འདིར་འདུལ་འདི་ཚོགས་ཀུན།
ཡི་གེ་དྲུག་མ་གསུང་བ་ཞུ། ཨོཾ་མ་ཎི་པདྨེ་ཧཱུཾ། ཡིག་དྲུག་བསྐུལ་བའི་ལ་དོན་ལ། ཡོན་བདག་རྣམས་ཀྱི་སྐུ་རིམ་
བྱས། སྐུ་ཡི་རིམ་འགྲོ་འོང་བ་དང༌། གསུང་གི་གྲིབ་སེལ་འོང་བ་དང༌། ཐུགས་ཀྱི་རྐྱེན་བཟློག་འོང་བ་དང་།
འགལ་རྐྱེན་བར་ཆད་སེལ་བ་དང་། སྐུ་ཚེ་མཐའ་རུ་ཕྱིན་པ་དང་། འགྲོ་དོན་ཕྱོགས་མེད་འབྱུང་བར་ཤོག ཨོ་མ་
ཎི་པདྨེ་ཧཱུྃ། ས་ལམ་བར་ཆད་མེད་པ་དང༌། ལམ་ལྔ་ས་བཅུར་མྱུར་བགྲོད་ཤོག སྐུ་ཚེ་བར་ཆད་མི་འབྱུང་ཞིང་།
འཕྲིན་ལས་ཕྱོགས་བཅུར་རྒྱས་པར་ཤོག རང་དོན་ཆོས་སྐུ་ལྷུན་གྲུབ་ནས། ཐུགས་རྗེ་གཞན་དོན་འབྱུང་བར་
ཤོག ཞལ་ཕྱག་འབྲེལ་བའི་སེམས་ཅན་ཀུན། རྣམ་དག་ཞིང་དུ་སྐྱེ་བར་ཤོག གཞན་ཡང་མཐོང་ཐོས་དྲན་རེག་
གིས། སྐྱེ་འགྲོ་སེམས་ཅན་ཐམས་ཅད་རྣམས། མཁའ་སྤྱོད་ཞིང་དུ་སྐྱེས་གྱུར་ནས། ཕྱིར་མི་ལྡོག་པའི་ས་ཐོབ་
ཤོག ༀ་མ་ཎི་པདྨེ་ཧཱུྃ། ཧིགཟུགས་སྣང་ཐམས་ཅད་ཐུགས་རྗེ་ཆེན་པོའི་སྐུ། སྒྲ་གྲགས་ཐམས་ཅད་ཡི་གེ་དྲུག་
མའི་གསུང༌། དྲན་རྟོགས་ཐམས་ཅད་ཐུགས་རྗེ་ཆེན་པོའི་ཐུགས། རྒྱལ་བའི་སྐུ་གསུང་ཐུགས་ལ་གཉིས་སུ་མེད།
གཉིས་མེད་ངང་ལ་ཡི་གེ་དྲུག་མའི་གསུང་། འདི་ལྟར་ཡིག་དྲུག་བསྐུལ་བའི་བསོད་ནམས་ཀྱིས། ཡུལ་ཕྱོགས་
385



འདི་དང་རྒྱལ་ཁམས་འཇིག་རྟེན་ཀུན། མི་ལ་ན་ཚ་མེད་པའི་བདེ་ལེགས་ཤོག ཕྱུགས་ལ་གོད་ཁ་མེད་པའི་བདེ་
ལེགས་ཤོག ཞིང་ལ་བཙའ་སད་མེད་པའི་བདེ་ལེགས་ཤོག དཔལ་འབྱོར་ཕུན་སུམ་ཚོགས་པའི་བདེ་ལེགས་ཤོག
ཅི་བསམ་ཆོས་དང་ལྡན་པའི་བདེ་ལེགས་ཤོག མི་མཐུན་རྐྱེན་ངན་ཞི་བའི་བདེ་ལེགས་ཤོག མཐུན་རྐྱེན་བསམ་
པ་འགྲུབ་པའི་བདེ་ལེགས་ཤོག ཚེ་དང་བསོད་ནམས་འཕེལ་བའི་བདེ་ལེགས་ཤོག མི་ནད་ཕྱུགས་ནད་ཞི་བའི་
བདེ་ལེགས་ཤོག རྟག་ཏུ་ཆོས་ལ་སྤྱོད་པའི་བདེ་ལེགས་ཤོག ༀ་མ་ཎི་པདྨེ་ཧཱུྃ། བསོད་ནམས་འདི་ཡིས་ཐམས་
ཅད་གཟིགས་པ་ཉིད། ཐོབ་རྣམས་ཉེས་པའི་དགྲ་རྣམས་ཕམ་བྱས་ཏེ། སྐྱེ་རྒ་ན་འཆིའི་རྦ་རླབས་འཁྲུགས་པ་
ལས། སྲིད་པའི་མཚོ་ལས་འགྲོ་བ་སྒྲོལ་བར་ཤོག ༀ་མ་ཎི་པདྨེ་ཧཱུཾ། རིན་ཆེན་དགེ་ཚོགས་འདི་ཡིས་འགྲོ་བ་ཀུན།
རྟག་པར་དམ་པའི་ཆོས་དང་མི་བྲལ་ཞིང་། རང་གཞན་དོན་གཉིས་རྫོགས་པའི་མཐར་ཕྱིན་ནས། ཆོས་རྔ་སྒྲ་
སྒྲོགས་འཇིག་རྟེན་མཛེས་པར་ཤོག ཨོཾ་མ་ཎི་པདྨེ་ཧཱུྃ། གྲུབ་པའི་དབང་ཕྱུག་སངས་རྒྱས་རྡོ་རྗེ་ཡིས། མཛད་
པའི་མ་ཎི་བསྐུལ་བའི་རྒྱས་བསྡུས་རྣམས། དད་འདུན་འབྲི་ཀློག་བགྱིས་པའི་དགེ་རྩ་དེས། རྒྱུ་སྦྱོར་འབྲེལ་ཐོབ་མ་
གྱུར་འགྲོ་བ་ཀུན། སྒྲིབ་སྦྱོང་ཚོགས་རྫོགས་བླ་མེད་མྱུར་ཐོབ་ནས། ཞིང་མཆོག་བདེ་བ་ཅན་དུ་སྐྱེ་བར་ཤོག ཨོ་
མ་ཎི་པདྨེ་ཧཱུྃ། །
དགེ་བའི་རྩ་བ་གོང་ནས་གོང་དུ་འཕེལ་བ་བྱེད་པའི་མཇུག་བསྔོ་བའི་ལེའུ། སྤྱིར་བསྔོ་བ་ཁམས་གསུམ་
སེམས་ཅན་བསྔོ། སྒོས་བསྔོ་བ་དྲིན་ཆེན་ཕ་མར་བསྔོ། ཡང་སྒོས་ཚོ་དྲུག་ལུང་པ་འདིར། བསྐལ་བ་ཆགས་ནས་
ཚུན་ཆད་དང༌། ཉི་མ་དེ་རིང་ཕན་ཆད་ལ། རྒས་ནི་མགོ་དཀར་མན་ཆད་དང༌། ཆུང་ནི་སོ་དཀར་ཡན་ཆད་ཀྱི།
ཤི་ཟེར་བ་རྣ་ཡི་གོ་ཚད་བསྔོ །རུས་ཆགས་ས་ལ་བཞག་ཚད་ཀྱི། ཕྱི་ནང་ཉེ་འབྲེལ་སེམས་ཅན་རྣམས། བར་དོ་
འཇིགས་སྐྲགས་ཞི་གྱུར་ནས། བདེ་བ་ཅན་དུ་སྐྱེ་བར་ཤོག ༀ་མ་ཎི་པདྨེ་ཧཱུཾ། ལན་གསུམ། ངན་སོང་སྡུག་
བསྔལ་མི་མྱོང་ཞིང་། དཀའ་བ་སྤྱད་པ་མེད་པ་ཡང་། ལྷ་བས་ལྷག་པའི་ལུས་ཐོབ་ནི། དེ་ཡང་སངས་རྒྱས་མྱུར་
ཐོབ་ཤོག ཨོཾ་མ་ཎི་པདྨེ་ཧཱུྃ། པདྨ་འདམ་གྱིས་མ་གོས་པ། སྲིད་གསུམ་དྲི་མས་མ་གོས་པ། སྲིད་པའི་པདྨོ་ལས་
འཁྲུངས་ནི། བདེ་བ་ཅན་དུ་སྐྱེ་བར་ཤོག ༀ་མ་ཎི་པདྨེ་ཧཱུཾ། འཇམ་དཔལ་དཔའ་བོས་ཇི་ལྟར་མཁྱེན་པ་དང་།
ཀུན་ཏུ་བཟང་པོ་དེ་ཡང་དེ་བཞིན་ཏེ། དེ་དག་ཀུན་གྱི་རྗེས་སུ་བདག་སློབ་ཕྱིར། དགེ་བ་འདི་དག་ཐམས་ཅད་
རབ་ཏུ་བསྔོ། ཨོཾ་མ་ཎི་པདྨེ་ཧཱུྃ། དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། བསྔོ་བ་གང་ལ་མཆོག་ཏུ་
བསྔགས་པ་དེས། བདག་གི་དགེ་བའི་རྩ་བ་འདི་ཀུན་ཀྱང་། བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། ཨོཾ་མ་ཎི་
པདྨེ་ཧཱུཾ། འདི་ལྟར་བགྱིས་པའི་རྣམ་དཀར་དགེ་བའི་མཐུས། བདག་ལ་དྲིན་གྱིས་བསྐྱངས་པའི་ཕ་མ་དང་།
སེམས་བསྐྱེད་ཞུས་པའི་བླ་མ་སློབ་དཔོན་དང་། དམ་ཚིག་གཅིག་པའི་རྡོ་རྗེ་སྤུན་རྣམས་དང་། རྒྱུ་བཟོས་འབྲེལ་
བ་ཡོད་པའི་མི་རྣམས་དང༌། བཞོན་ཁལ་སྲོག་བཅད་འོ་ཞོ་འཐུང་བ་དང༌། ཤ་ཁྲག་བཟོས་པའི་དུད་འགྲོ་མ་ལུས་
པ། མྱུར་དུ་སངས་རྒྱས་གོ་འཕང་ཐོབ་ཕྱིར་བསྔོ། ཨོཾ་མ་ཎི་པདྨེ་ཧཱུཾ། ལན་གསུམ། སྔོན་ཆད་འདས་པ་རྣམས་
ཀྱིས་བརྫོང་བར་བྱས། ད་ལྟ་འདིར་བཞུགས་རྣམས་ཀྱིས་སྒྲིབ་སྦྱོང་བྱེད། གསུང་སྐད་གང་བཀྱག་རྣམས་ཀྱིས་
386



སྡིག་བཤགས་བྱེད། ཁ་ལག་འབྲེལ་ཚད་རྣམས་ཀྱིས་ཞབས་བརྟན་འབུལ། བསྔོ་དགོས་གང་ཡོད་རྣམས་ཀྱིས་
དོན་དུ་བསྔོ། ཨོཾ་མ་ཎི་པདྨེ་ཧཱུཾ། སྨོན་ལམ་རྒྱལ་པོ་འདི་དག་མཆོག་ཀུན་གཙོ། མཐའ་ཡས་འགྲོ་བ་ཀུན་ལ་ཕན་
བྱེད་ཅིང་། ཀུན་དུ་བཟང་པོས་བརྒྱན་པའི་གཞུང་གྲུབ་སྟེ། ངན་སོང་རྒྱུ་རྣམས་མ་ལུས་སྟོངས་པར་ཤོག ཨོ་མ་
ཎི་པདྨེ་ཧཱུྃ། བཀྲ་ཤིས་པའི་སྨོན་ཚིག་དང་འབྲེལ་མེ་ཏོག་འཐོར་བའི་ལེའུ་ནི། །ད་ནི་བཀྲ་ཤིས་འདྲེན་པ་ལ། ཨོཾ་
མ་ཎི་པདྨེ་ཧཱུྃ། ལྷ་ནི་ལྷ་ཡུལ་ཡུལ་དུ་བྱོན། ཀླུ་ནི་ཀླུའི་ཡུལ་དུ་བྱོན། བཙན་ནི་བྲག་དམར་རྩེ་ལ་བྱོན། བདུད་ནི་
བྲག་ནག་དཀྱིལ་དུ་སོང་། རྒྱལ་པོ་སྐུ་མཁར་རྩེ་ལ་བྱོན། དྲི་ཟ་དུར་ཁྲོད་ནང་ལ་སོང་། ཐེའུ་རང་བྲག་ཕུག་ནང་
ལ་སོང་། མོ་འདྲེ་ལུང་གསུམ་མདོ་ལ་སོང་། ད་ནི་མ་ཞུགས་བྱོན་པ་ལེགས། ཨོཾ་མ་ཎི་པདྨེ་ཧཱུྃ། རང་རང་སོ་སོར་
གནས་སུ་སོང་། རྣལ་འབྱོར་ངའི་ཆོས་རྭ་ལ། ལྷ་ཡི་བཀའ་ཆད་མ་བཏང་ཅིག ཀླུའི་མཛེ་ནད་མ་བཏང་ཅིག
མ་མོའི་ཡམས་ནད་མ་བཏང་ཅིག བདུད་ཀྱི་ཆོ་འཕྲུལ་མ་བཏང་ཅིག བཙན་གྱིས་ཞགས་པ་མ་འཕང་ཅིག་
རྒྱལ་པོའི་སྨྱོ་འབོད་མ་བྱེད་ཅིག ཐེའུ་རང་རྩེད་ར་མ་བྱེད་ཅིག མོ་འདྲེའི་གྲོང་རྒྱུག་མ་བྱེད་ཅིག འཁོར་བཅས་
གནོད་པ་མ་བྱེད་ཅིག ཨོཾ་མ་ཎི་པདྨེ་ཧཱུྃ། ཇོ་ཁང་གཞལ་ཡས་ཁང་པ་ཡིན། གཞལ་ཡས་ཁང་པའི་བཀྲ་ཤིས་ཤོག
ཇོ་མེ་མེ་ལྷ་དམར་པོ་ཡིན། མེ་ལྷ་དམར་པོའི་བཀྲ་ཤིས་ཤོག ཇོ་ཤིང་ལྷ་ཤིང་ཤུག་པ་ཡིན། ལྷ་ཤིང་ཤུག་པའི་བཀྲ་
ཤིས་ཤོག མེ་སྟག་སངས་རྒྱས་སྟོང་སྐུ་ཡིན། སངས་རྒྱས་སྟོང་སྐུའི་བཀྲ་ཤིས་ཤོག དུ་བ་བྱང་ཆུབ་རྒྱུན་ལམ་ཡིན།
བྱང་ཆུབ་རྒྱུན་ལམ་བཀྲ་ཤིས་ཤོག ཁྲོམ་འདི་མེ་ཏོག་ཚོམ་བུ་ཡིན། མེ་ཏོག་ཚོམ་བུའི་བཀྲ་ཤིས་ཤོག ཨོཾ་མ་ཎི་
པདྨེ་ཧཱུྃ། མི་ལ་ན་ཚ་མི་འོང་བའི། སངས་རྒྱས་སྨན་བླའི་བཀྲ་ཤིས་ཤོག ནོར་ལ་གོད་ཁ་མི་འབྱུང་བའི། ཛམ་བྷ་
ལྷ་ཡི་བཀྲ་ཤིས་ཤོག ཞིང་ལ་བཙའ་སད་མི་འབྱུང་བའི། ཞིང་ལྷ་ཚངས་པའི་བཀྲ་ཤིས་ཤོག འབད་དང་རྩོལ་བ་
མ་གོས་པ། ཡིད་བཞིན་ནོར་བུ་དཔག་བསམ་ཤིང་། སེམས་ཅན་རེ་བ་སྐོང་མཛད་པའི། ཆོས་བསམ་པ་འགྲུབ་
པའི་བཀྲ་ཤིས་ཤོག ཨོཾ་མ་ཎི་པདྨེ་ཧཱུྃ། གནས་འདིར་ཉིན་མོ་བདེ་ལེགས་མཚན་བདེ་ལེགས། ཉིན་མའི་གུང་ཡང་
བདེ་ལེགས་ཤིང་། ཉིན་མཚན་རྟག་ཏུ་བདེ་ལེགས་པའི། སྐྱབས་གནས་དམ་པ་དཀོན་མཆོག་གསུམ་གྱི་བཀྲ་
ཤིས་ཤོག ༀ་མ་ཎི་པདྨེ་ཧཱུྃ། མི་འགྱུར་ལྷུན་པོ་སྐུ་ཡི་བཀྲ་ཤིས་ཤོག ཡན་ལག་དྲུག་ཅུ་གསུང་གི་བཀྲ་ཤིས་ཤོག
མཐའ་བྲལ་དྲི་མེད་ཐུགས་ཀྱི་བཀྲ་ཤིས་ཤོག རྒྱལ་བའི་སྐུ་གསུང་ཐུགས་ཀྱི་བཀྲ་ཤིས་ཤོག ༀ་མ་ཎི་པདྨེ་ཧཱུཾ།
སངས་རྒྱས་སྐུ་གསུམ་མཉེས་པའི་བྱིན་རླབས་དང༌། ཆོས་ཉིད་མི་འགྱུར་བདེན་པའི་བྱིན་རླབས་དང་། དགེ་
འདུན་མི་ཕྱེད་བདེན་པའི་བྱིན་རླབས་ཀྱིས། ཇི་ལྟར་སྨོན་ལམ་བཏབ་ཚད་འགྲུབ་པར་ཤོག ཏདྱཐཱ། ཨོཾ་པཉྩི་གྲོ་
ཡ་ཨ་ཝ་བོ་དྷ་ནི་སྭཱ་ཧཱ། ་
འདི་སྨོན་ལམ་གྱི་རྗེས་ལ་བཏོན་ན་རང་གིས་སྨོན་ལམ་བཏབ་ཚད་འགྲུབ་པར་སྨོན་ལམ་ཡོངས་སུ་འགྲུབ་
པའི་མདོ་ལས་གསུངས་སོ། །ཞེས་མ་ཎི་ཇོ་རྒྱུན་འདི་ཧ་ཅང་གི་ཕན་ཚེའི་རྒྱུ་མཚན་ནི་དེ་སྔོན་ལོ་ལྔ་བརྒྱ་ལྷག་ཙམ་
གྱི་སྔོན་དུ་བོན་ནག་གི་ལུགས་ངན་དར་བའི་རིམ་གྲོ་སྒྲུབ་སྐབས་ཕྱུགས་རིགས་བསད་དེ་དམར་མཆོད་ཆེན་པོ་
བྱེད་པའི་ལུགས་ངན་དེ་སྤྱན་རས་གཟིགས་ཀྱི་སྤྲུལ་པ་གྲུབ་དབང་སངས་རྒྱས་རྡོ་རྗེས་ཕྱུགས་རིགས་བསད་མི་
387



དགོས་པ་དཀར་ཕྱོགས་ལ་བསྒྱུར་ཏེ་དངོས་མེད་ལྷ་འདྲེ་རྣམས་དམ་ལ་བཏགས་པ་དང་དངོས་ཡོད་མི་རྣམས་ལ་
མགོ་ཐོག་བུམ་པ་དང་ལྕེ་ཐོག་བདུད་རྩི་བླུགས་ཏེ་ཇོ་རྒྱུན་འདི་མཛད་པ་རེད། མ་ཎི་ཇོ་རྒྱུན་ཡི་གེ་འདི་རུས་མིང་
ཨོ་རྒྱན་ཚེ་བརྟན་ནས་སྤྱི་ལོ་1988ལོའི་སྤྱི་ཟླ་10པའི་ཚེས་13ཉིན་དང་བོད་ས་འབྲུག་ལོའི་ཟླ་9པའི་ཚེས3ཉིན་
རེས་གཟའ་ཕུར་བུ་དང་སྐར་མ་ས་རི་འཕྲད་རླུང་གཉིས་ཉིན་གཙང་བཤུས་ཟིན་པས་ཕ་མ་སེམས་ཅན་གཙོས་པའི་
སེམས་ཅན་ཐམས་ཅད་སྡུག་བསྔལ་དང་བྲལ་ཏེ་བདེ་བར་ཐོབ་པའི་སྨོན་འདུན་ཡོད། མངྒལཾ། མ་ཎི་ཇོ་རྒྱུན་བཀྲ་
ཤིས། མ་ཎི་ཇོ་རྒྱུ་ནི་འདི་བྱིན་རླབས་ཧ་ཅང་ཆེ་བས་དད་པ་རྩེ་གཅིག་དང་ལུས་ངག་ཡིད་གསུམ་འདི་ཕྱི་གཉིས་ལ་
བསམ་བློ་བཏང་སྟེ་འདོན་ཐུབ་ན་འབུམ་རྒྱས་འབྲིང་བསྡུས་གསུམ་ཚར་གཅིག་ཀློག་པ་དང་ཁྱད་པར་མེད་པ་ངའི་
པའི་རྣ་རྒྱུན་གོ་ཐོས་ཡོད། ཅེས་བྲིས་འདུག །
གོང་དུ་ཇོ་ཡིག་དེའི་ནང་ དོན་མངོན་གསལ་དོད་པོ་ནོར་ སར་ ཁག་ གཅིག་བཅོས་ཡོད་པ་དཔེར་ན།
སྐྱབས་སུ་འཆིའོ་ཞེས་པར་མཆིའོ་བཅོས་པ་དང་། བདག་གིས་སྦྱིན་སོགས་བགྱིད་པའི་ཞེས་པར་བགྱིས་པ།
སེམས་ཅན་ཐམས་ཅད་བདེ་བ་དང་བདེ་བའི་བརྒྱུད་དང་ལྡན་པར་གྱུར་ཅིག་ཅེས་པར་བདེ་བའི་རྒྱུ་དང་ལྡན་པར་
གྱུར་ཅིག ཡན་ལག་དྲུག་ཅུ་གསུང་ཞེས་པར་ཡན་ལག་དྲུག་ཅུའི་གསུང་། རྟོགས་པའི་བྲན་པའི་རྣམ་གསུམ་གྱིས།
ཞེས་པར་རྟོག་པའི་དྲ་བ་རྣམ་གསལ་གྱིས་ཞེས་པ་སོགས་ཡིག་ནོར་ཁག་གཅིག་མཐོང་བས་དེ་རང་འཇགས་སུ་
བཞག་ན་མ་དག་རྒྱུན་འབྱམས་ཡོང་བ་བསམས་ནས་བཅོས་ཁུལ་བྱས་པའོ། ། །
ན། གོང་གསལ་ཇོ་ཡིག་འདི་ཆོས་དབྱིངས་སངས་རྒྱས་རྡོ་རྗེས་མཛད་པ་རེད་ཅེས་གོང་གསལ་ཇོ་ཡིག་འདིའི་
ནང་“ གྲུབ་པའི་དབང་ཕྱུག་སངས་རྒྱས་རྡོ་རྗེ་ཡིས། མཛད་པའི་མ་ཎི་བསྐུལ་པའི་རྒྱས་བསྡུས་རྣམས” ཞེས་པ་
དེར་གཞིར་བཟུང་ནས་ཤོད་རྒྱུན་ཆགས་པ་རེད་ཅེས་བརྗོད་ན་མི་འཐད་དེ་དེ་ནི་གྲུབ་དབང་སངས་རྒྱས་རྡོ་རྗེས་
མཛད་པའི་མ་ཎི་བསྐུལ་སྟངས་སྐོར་གྱི་ཇོ་ཡིག་ནང་ཡིག་དྲུག་སྐུལ་བའི་རིམ་པ་དང་། གཉིས་པ། གསུམ་པ་
བཅས་རྒྱས་པ་དང་བསྡུས་པ་རྣམས་མཛད་ཅེས་འཁོད་པ་ལས་ཇོ་ཡིག་ཆ་ཚང་མཛད་པ་རེད་ཅེས་འཁོད་མེད་པའི་
ཕྱིར་རོ། །འོན་ཀྱང་གལ་སྲིད་ཆོས་དབྱིངས་སངས་རྒྱས་རྡོ་རྗེས་ཇོ་ཡིག་ཆ་ཚང་མཛད་པ་ཡིན་ཞེས་བརྗོད་ན།
ཁོང་རང་ཉིད་ཀྱིས་རང་ཉིད་ལ་ཕྱག་འཚལ་བ་དང་གསོལ་བ་འདེབས་པ་སོགས་བྲིས་སྲོལ་མེད་པ་ཐག་གཅོད་ཐུབ།
འོ་ན་ཇོ་ཡིག་འདི་སུས་མཛད་པ་རེད་ཅེ་ན། ཆོས་དབྱིངས་སངས་རྒྱས་རྡོ་རྗེས་ཇོ་ཡིག་འདི་ཁག་གཅིག་མཛད་པ་
དང་ཁག་གཅིག་བསྒྲིགས་པ་རེད་ཅེས་བརྗོད་ན་གནད་ལ་འཁེལ་བའི་རྒྱུ་མཚན་ཞིག་ཏུ་འཐད་དོ། །ཇོ་ཡིག་
འདིའི་ནང་དུ་གྲུབ་དབང་སངས་རྒྱས་རྡོ་རྗེ་ལ་ཕྱག་འཚལ་བ་སོགས་གང་ནས་བྱུང་བ་རེད་ཅེས་བརྗོད་ན་ཆོས་
དབྱིངས་སངས་རྒྱས་རྡོ་རྗེས་ཇོ་ཡིག་འདི་ཁག་གཅིག་སྒྲིག་པ་དང་ཁག་གཅིག་བརྩམས་གྲུབ་རྗེས་ཡུལ་གྲུ་དེར་
ཕེབས་པའི་བླ་མ་དང་ཁོང་གི་སློབ་མ་དང་དེ་བཞིན་ཁོང་ལ་དད་པ་ཡོད་པ་ཁག་གཅིག་གིས་ཁོང་བཀའ་དྲིན་ཆེན་
པོ་ཡིན་པར་དགོངས་ནས་ཕྱག་འཚལ་བ་དང་གསོལ་བ་འདེབས་པ་སོགས་ཁོང་གི་མཚན་དེའི་ནང་བཅུག་གནང་
བ་རེད་བརྗོད་ན་མི་འཚམས་པ་མེད། གལ་སྲིད་ཁོང་གིས་ཆ་ཚང་མཛད་པ་རེད་ཅེས་བརྗོད་ན་དེའི་ནང༌། སྒྲོལ་
388



མ་དང༌། ཡིག་དྲུག དམིགས་བརྩེ་མ། བཛྲ་གུ་རུ། ཚེ་གཟུངས་སྙིང་པོ། བཟང་སྤྱོད་སྨོན་ལམ་བསྡུས་པ་
སོགས་ཁོང་གིས་མཛད་པ་མ་ཡིན་པ་གཏན་འཁེལ་ཆོག་པའི་ཕྱིར་རོ། །མདོར་ན། ཇོ་ཡིག་ནང་ཆོས་དབྱིངས་
སངས་རྒྱས་རྡོ་རྗེས་ཁག་གཅིག་གསར་དུ་བརྩམས་ཤིང་ཁག་གཅིག་སྔ་མའི་བརྩམས་པ་དག་དེའི་བཅུག་པ་རེད་
ཅེས་བརྗོད་ན་ཤིན་ཏུ་འཚམས་པའོ། ། །
( ཇོ་ཡིག་ཅེས་པ་ནི་ཞལ་འདོན་ཡི་གེ་གཙོ་བོ་ཁག་གཅིག་བསྡུས་པའི་ཡི་གེར་བརྗོད།)
ས་བཅད་ལྔ་པ། མགོ་ཡུལ་ལུང་པའི་བསང་མཆོད་ཡི་གེ
1. ཚོ་དྲུག་གི་ཡུལ་ལྷ་བསང་ཡིག་
དགེ་བཤེས་ལྷ་རམས་པ་སྐལ་བཟང་དོན་གྲུབ་ཀྱིས་མཛད་པའི་ཚོ་དྲུག་གི་ཡུལ་ལྷ་མཆོད་བསྟོད་རིམ་པ་
བཞུགས་སོ། །
དང་པོ་གླག་མཐོང་རྒྱལ་པོ་བེ་དཀར་ནི། |
ཧཱུྃ༔ སྣང་སྲིད་ཟིལ་གནོན་པདྨ་སཾ་བྷ་ཝའི། སྤྱན་སྔར་ཁས་བླངས་དཔེ་ཧར་དགྲ་ལྷ་ཆེ། འཁོར་ཚོགས་རྒྱ་
མཚོ་དང་བཅས་གནས་འདི་རུ། ཐོགས་མེད་འདིར་བྱོན་བཛྲ་ས་མ་ཛ། དམ་ཚིག་རྡོ་རྗེ་སྤྱན་འདྲེན་པའི་དོན་
ནོ། །
བསྐང་བ་ནི། །
བཅུད་ལྡན་ཤ་ཁྲག་གཏོར་མ་རི་ལྟར་སྤུངས། ཇ་ཆང་བཏུང་བ་གསེར་སྐྱེམས་མཚོ་ལྟར་འཁྱིལ། ཕྱི་ནང་
སྤྱན་གཟིགས་ཡོད་དོ་ཅོག་རྣམས་ཀུན། དཔེ་ཧར་དགྲ་ལྷ་འཁོར་དང་བཅས་ལ་འབུལ། སྐུ་མདོག་དཀར་པོ་
གསེར་ཐེགས་རབ་བྱུང་ཆས། གཡས་གཡོན་ཕྱག་ན་ཤེལ་ཕྲེང་རྔ་དབྱུགས་བསྣམས། རོལ་པའི་སྟབས་ཀྱི་ས་
གསུམ་སྟེང་ན་འགྱིང་། བསམ་འཕེལ་དབང་རྒྱལ་ཆོས་སྐྱོང་ཁྱེད་ལ་བསྟོད། ཁྱེད་ལ་འཕྲིན་ལས་བཅོལ་བའི་རྣམ་
དཀར་གྱིས། ཐུབ་དབང་གཉིས་པ་རྒྱལ་བ་ཙོང་ཁ་པ། ལུང་དང་རྟོགས་པའི་བསྟན་པ་རིན་པོ་ཆེ། སྲིད་མཐའི་
བར་དུ་སྐྱོང་བའི་འཕྲིན་ལས་མཛོད། ཁྱད་པར་གཙུག་ལག་ཁང་སྐྱོང་དབེན་གནས་འདིར། ཆོས་མཐུན་སྒྲུབ་
པའི་གང་ཟག་ཐམས་ཅད་ལ། ཉེར་འཚེ་ཀུན་ཞི་ཆོས་མཐུན་རྐྱེན་རྣམས་ཀུན། འབད་མེད་ལྷུན་གྱིས་གྲུབ་པའི་
འཕྲིན་ལས་མཛོད། དགྲ་ལྷ་ཁྱེད་ལ་གཉེར་དུ་གཏད་པ་ནི། ཕྱོགས་འདིར་ཉོན་མོངས་རྒུད་པ་ཀུན་ཞི་ཞིང་།
ཆོས་འབྱོར་ལ་སོགས་འདོད་པའི་དོན་རྣམས་ཀུན། དལ་འགྲོའི་རྒྱུན་བཞིན་འཕེལ་བའི་དཔུང་གཉེན་མཛོད། །
སྟག་རི་རྔམས་པ་བསངས་མཆོད་ནི། །
ཀྱི། ནོར་འཛིན་ཡངས་པ་བསིལ་ལྡན་ལྗོངས་ཀྱི་མཐར། ལྷོ་རི་གངས་བྲག་གཏེར་ལ་དབང་སྒྱུར་བས།
ཤོད་གསུམ་ཡུལ་ལ་མངའ་བདག་ཚངས་པའི་སྲས། ལྷ་དབང་སྟག་རི་རྔམས་པ་ཞེས་སུ་གྲགས། སྐུ་མདོག་དཀར་
389



པོ་ཞལ་གཅིག་ཕྱག་གཉིས་ཀྱི། གཡས་པའི་དར་མདུང་དཀོན་མཆོག་དབུ་འཕང་བསྟོད། གཡོན་པའི་ནོར་
གཞོང་ཆོས་ལྡན་རེ་བ་སྐོང་། དར་དཀར་ལྷབ་ལྷུབ་འཁོར་གསུམ་སྐེད་ལ་མཛེས། ཏོག་འཕྲུ་མཛེས་པའི་ཕྱིང་ཞྭ་
དབུ་ལ་གསོལ། སྒ་སྲབ་མཛེས་པའི་རྟ་མཆོག་ངང་པར་ཆིབས། གསང་ཡུམ་བག་མ་རྒྱལ་མོ་སྨན་ཕྲན་འབུམ།
བན་བློན་རིན་ཆེན་དབང་ཕྱུག་ནང་འཁོར་བཅས། རྡོ་རྗེ་དབང་ཕྱུག་ལ་སོགས་བར་འཁོར་ཚོགས། རུ་འདྲེན་
སྟག་ཤར་ཤན་པ་རྟ་ནག་སོགས། ཕྱི་འཁོར་ཡུལ་ལྷ་གཞི་བདག་གནས་བདག་རྣམས། རང་རང་སྐུ་མདོག་ཕྱག་
མཚན་བཞོན་པ་སོགས། མ་ངེས་ཅི་ཡང་སྟོན་པའི་འཁོར་ཚོགས་རྣམས། ཆུ་ནང་ཟླ་བ་ལྟ་བུར་གསལ་བར་གྱུར།
རང་ཉིད་ལྷར་གསལ་ཧཱུྃ་ཡིག་ལྕགས་ཀྱུ་ཡིས། ལྷ་དབང་སྟག་རི་རྔམས་པ་འཁོར་བཅས་རྣམས། རང་བཞིན་
གནས་ནས་ཆར་སྤྲིན་འཐིབས་པ་བཞིན། མཆོད་པའི་གནས་འདིར་ཐོགས་མེད་གཤེགས་སུ་གསོལ། །
ཀྱེ། ལྷ་དབང་དགེ་བསྙེན་ཁྱེད་ཀྱི་བཞུགས་གནས་ནི། ཕྱི་ལྟར་རིན་ཆེན་འབར་འདྲའི་རྩེ་མོ་མཐོ།
འཇའ་སྤྲིན་ལང་ལོང་འཁྲིགས་ཤིང་གཡུ་འབྲུག་ལྡིར། ཉི་ཟླ་ཕྲག་མཛེས་གཡུ་ཡི་ལྷུན་པོ་བཞིན། རྩ་བ་ནགས་ཚལ་
མ་ལ་ཡ་འདྲ་བར། བྱ་རིགས་སྐད་སྙན་རི་དྭགས་རྩེ་འཇོ་རྒྱུ། གཅན་གཟན་སྣ་ཚོགས་དགྲ་བོའི་ནོར་ལ་རྔམས།
དལ་འགྲོ་མཆོད་ཡོན་ཚུལ་དུ་མདུན་དུ་རྒྱུག གཡས་གཡོན་གངས་བྲག་རིན་ཆེན་སྤུངས་འདྲ་བ། མཚོ་དང་ལྟེང་
ཀ་སྤང་ལྗོངས་སྐྱེད་ཚལ་རྒྱས། ནང་དུ་རིན་ཆེན་སྣ་ལྔའི་གཞལ་ཡས་ནས། ལྷ་དབང་སྟག་རི་རྔམས་པ་འཁོར་
བཅས་རྣམས། སྔོན་ཚེ་ཨོ་ཌི་པཎ་ཆེན་སྤྱན་སྔ་རུ། ཇི་ལྟར་སྤྱན་སྔར་ཁས་བླངས་དམ་བཅའ་བཞིན། ཁྲོ་དང་
གདུག་པའི་བསམ་སྦྱོར་མི་འཆང་ཞིང་། ཞི་བའི་ཚུལ་གྱིས་གནས་འདིར་གཤེགས་སུ་གསོལ། ཁྱེད་ཀྱི་ཆབ་
གཏོགས་ལྷ་ཀླུ་གཞི་བདག་དང་། ཕོ་ཉ་མངགས་ཞུགས་འཁོར་ཚོགས་རྒྱ་མཚོ་བཅས། རང་རང་གནས་ནས་སྐུ་
བཞེངས་གནས་འདི་རུ། ཐོགས་པ་མེད་པར་གནས་འདིར་གཤེགས་སུ་གསོལ། གནས་འདིར་མཆོད་སྤྲིན་ཏིང་
འཛིན་གཞལ་ཡས་ཁང་། རིན་ཆེན་ཁྲི་དང་རྟ་མཆོག་ངང་པ་ཅན། སྣ་ཚོགས་ཡིད་འོང་བདེ་མཆོག་བཤམས་པའི་
སྟེང་། རྣལ་འབྱོར་འཕྲིན་ལས་བཅོལ་ཕྱིར་བརྟན་པར་བཞུགས། ལྷ་ཁྱོད་སངས་རྒྱས་བསྟན་པ་སྲུང་བའི་ཕྱིར།
ལྷ་ཡི་དགེ་བསྙེན་རྣམ་རོལ་ཅི་ཡང་སྟོན། ཕྱི་ནང་གསང་གསུམ་འཁོར་ཚོགས་རྒྱ་མཚོ་ལ། རྣལ་འབྱོར་དྭངས་བའི་
མཆོད་ཅིང་བསྟོད་པར་བགྱི། །
བསྐང་བ་ནི། །
ཀྱི། ལྷ་དབང་འཁོར་བཅས་མཉེས་པའི་མཆོད་ཚོགས་ནས། ཏིང་འཛིན་སྔགས་དང་ཕྱག་རྒྱའི་བྱིན་
རླབས་པས། ཕྱི་ནང་མཆོད་སྤྲིན་ལྷ་ལམ་མཛེས་མའི་ཁྱོན། ལེགས་པར་བསྐངས་ཏེ་འཁོར་བཅས་མཆོད་པར་
བགྱི། ཇ་ཆང་འོ་མ་གསེར་སྐྱེམས་མཚོ་ལྟར་འཁྱིལ། རོ་བརྒྱ་བཅུད་ལྡན་གཏོར་མ་རི་ལྟར་སྤུངས། བཀྲ་ཤིས་
རྟགས་བརྒྱད་རིན་ཆེན་སྣ་བདུན་དང་། གཡུལ་རྒྱལ་གོ་ཁྲབ་གཡག་ལུག་ར་གསུམ་འབུལ། གཞན་ཡང་མཆོད་
པའི་བྱེ་བྲག་འབུལ་བ་ནི། དཀར་གསུམ་ཕྱེ་མར་ལ་སོགས་ཟས་སྣ་རིགས། འབྲུ་སྣ་གོས་དར་སྨན་དང་དྲི་བཟང་
དང་། ཤིང་སྣ་ལྗང་བུ་བཟང་པོ་དྲི་ངད་ཀྱིས། སྣ་ཚོགས་བསྲེགས་པའི་དུད་སྤྲིན་ཚོགས་རྣམས་ཀྱིས། ལྷ་དབང་
390



སྟག་རི་རྔམས་པ་འཁོར་བཅས་བསང་། ཕྱོགས་འདིར་གནས་པའི་ལྷ་ཀླུ་གཞི་བདག་བསང་། བསངས་སོ་བསང་
མཆོད་རྒྱ་ཆེན་འདི་བཞེས་ལ། ཕོག་ཐུག་ཉམས་ཆག་ཐམས་ཅད་དག་གྱུར་ཅིག གཞན་ཡང་མཆོད་ཚོགས་རྒྱ་
མཚོ་འདི་དག་གིས། སྔར་བཅོལ་གཏང་རག་ཕྱི་བཅོལ་ཞུ་སྐྱེམས་འབུལ། བཞེས་ནས་བདག་ཅག་གཞིས་བྱེས་
ཐམས་ཅད་ལ། གཡེལ་བ་མེད་པར་རྟག་ཏུ་གྲོགས་མཛོད་ཅིག །
བསྟོད་པ་ནི། །
ཀྱི། རང་བཞིན་རྣམ་དག་འགྲོ་འོང་སྤྲོས་དང་བྲལ། བསྟན་པ་སྲུང་ཕྱིར་ཅི་ཡང་འཆར་བའི་གཟུགས།
ཅང་ཤེས་སྟེང་འགྱིངས་ཕྱག་གཡས་དར་མདུང་འཛིན། གཡོན་པའི་ནོར་གཞོང་བསྣམས་པ་ཁྱེད་ལ་བསྟོད།
གསང་ཡུམ་མཚོ་སྨན་རྒྱལ་མོ་སྤུན་བདུན་འབུམ། བན་བློན་རིན་ཆེན་དབང་ཕྱུག་ནང་འཁོར་དང་། རྡོ་རྗེ་དབང་
ཕྱུག་ལ་སོགས་བར་འཁོར་དང༌། རུ་འདྲེན་སྟག་ཤར་ཤན་པ་རྟ་ནག་སོགས། འཁོར་ཚོགས་ལྷ་ཀླུ་གཞི་བདག་
བཅས་རྣམས་ལ། བསྟོད་དོ་གསོལ་ལོ་དེང་ནས་ཇི་སྲིད་འཚོ། ཉིན་གསུམ་བྱ་ར་མཚན་གསུམ་མེལ་ཚེལ་མཛོད།
སྡང་བའི་དགྲ་སོད་བར་ཆད་རྐྱེན་ཀུན་ཟློག ཉེ་བར་འཚེ་བ་ཐམས་ཅད་ཞི་བར་མཛོད། གཞན་ཡང་ཁྱེད་ལ་
འཕྲིན་ལས་བཅོལ་བ་ནི། ཕན་བདེའི་འབྱུང་གནས་སངས་རྒྱས་བསྟན་པ་སྲུང་། དགེ་འདུན་སྡེ་སྐྱོང་ཆོས་ལྡན་
ཡན་ཆད་ལ། བསམ་སྦྱོར་ངན་པའི་དགྲ་བགེགས་མྱུར་དུ་སྒྲོལ། འཇིག་རྟེན་སྤྱི་དང་ཁྱད་པར་ཡུལ་ཕྱོགས་འདིར།
མི་ནོར་ཕྱུགས་ཀྱི་གོད་ཁ་ཞི་བ་དང་། ཆར་ཆུ་དུས་འབེབས་རྩི་བཅུད་ལོ་ཏོག་འཕེལ། སྲིད་ཞི་བདེ་ལེགས་དབྱར་
མཚོ་ལྟར་རྒྱས་མཛོད། བླ་མ་མཆོག་གསུམ་སྲུང་མའི་མཐུ་སྟོབས་དང་། རྟེན་འབྲེལ་བདེན་པའི་སྟོབས་ཀྱི་དགེ་
ཚོགས་ཀྱིས། བདག་ཅག་དུས་ཀུན་རྣམ་པ་ཐམས་ཅད་དུ། བདེ་དགའ་དཔལ་འབྱོར་ཟླ་ལྟར་འཕེལ་བར་མཛོད།
བཙན་གསོལ་ནི། །
ཧཱི། འཇིགས་རུང་བྲག་དམར་བརྩེགས་པའི་ཕོ་བྲང་ནས། རྣལ་འབྱོར་དགྲ་ལྷ་བཙན་རྒོད་དབང་ཕྱུག་
ཆེ། སྲིང་མོ་སྟག་ལྕམ་རྔོན་པ་ཁྱི་ཁྲིད་སོགས། ཐོགས་པ་མེད་པར་གནས་འདིར་གཤེགས་སུ་གསོལ། ཕྱི་ནང་
མཆོད་སྤྲིན་ཤ་ཁྲག་གཏོར་མ་དང་། ཇ་ཆང་འོ་མ་གསེར་སྐྱེམས་རྒྱ་མཚོ་འཁྱིལ། ཚིལ་ཆེན་སྤོས་དཀར་བསྲེགས་
པའི་དུད་སྤྲིན་སོགས། བཙན་རྒོད་དབང་ཕྱུག་རྟ་ནག་འཁོར་བཅས་མཆོད། པདྨ་ར་གའི་མདངས་ལྡན་ཉི་འོད་
ཀྱི། ལན་བརྒྱ་བྱུག་འདྲ་དཔའ་འཛིན་གཡོ་བ་ཅན། མདུང་དམར་ཞགས་འཛིན་ཅང་ཤེས་དམར་པོར་ཆིབས།
བཙན་རྒོད་ཆེན་པོ་ཁྱོད་ལ་བདག་བསྟོད་དོ། །ཁྱོད་ལ་འཕྲིན་ལས་བཅོལ་བ་ནི། སངས་རྒྱས་བསྟན་པ་སྲུང་བ་
དང་། གནོད་བྱེད་དགྲ་བགེགས་མ་ལུས་པ། རྡུལ་ཕྲན་བཞིན་དུ་བརླགས་པར་མཛོད། བདག་ཅག་དཔོན་སློབ་
འཁོར་བཅས་ལ། ཉེ་བར་འཚེ་བ་ཐམས་ཅད་ཀུན། ཞི་ཞིང་ཚེ་བསོད་དཔལ་འབྱོར་རྣམས། ཡར་ངོའི་ཟླ་ལྟར་
འཕེལ་བར་མཛོད། །
དཔའ་སྲིད་རྒྱལ་མོའི་མཆོད་བསྟོད་ནི།
སྟོང་པའི་ངང་ལས་རིན་ཆེན་སྣོད་ཡངས་པ། བདུད་རྩི་རོ་མཆོག་བརྒྱ་ལྡན་གསེར་སྐྱེམས་ཕུད། འབྲུ་
391



གསུམ་འོད་ཞུ་འདོད་དགུ་འབྱུང་བར་འགྱུར། རཾ་ཡཾཁཾ། ལན་གསུམ། ཨོཾ་ཨ་ཧཱུཾ། རང་མདུན་ཡིད་འཕྲོག་དར་
ཟབ་ལྡིང་གུར་ནང་། འཇའ་ཚོན་སྣ་ལྔས་དྲ་བ་སྤྲས་པའི་དབུས། ལྷ་དབང་རྒྱས་སྡེ་དཔའ་སྲིད་རྒྱལ་མོ་ནི། རབ་
དཀར་བཅུ་དྲུག་ལོན་པའི་ན་ཚོད་ལ། ཟླ་བཞོན་འོད་ལྡན་དགའ་སྟེར་དཔལ་འཛིན་མ། མདའ་དར་མེ་ལོང་
འཛིན་ཅིང་རྐྱང་ལ་ཆིབས། རང་འདྲའི་སྲིད་གསུམ་བུ་མོ་འཁོར་ཚོགས་བཅས། ཀུན་བཟང་རྣམ་རོལ་མཆོད་
སྤྲིན་རྒྱ་ཆེན་བཞེས། བསྟན་སྐྱོང་རྡོ་རྗེ་དཔའ་སྲིད་ལྷ་མོར་བསྟོད། དགེ་བཅུ་དཔལ་གྱི་མངོན་མཐོའི་ཡུལ་གྲུ་
འདིར། སྲུང་སྐྱོབས་མ་གཅིག་བུ་བཞིན་བརྩེ་བ་ཡིས། རྣམ་ཀུན་མི་གཡེལ་རྡོ་རྗེ་ཐ་ཚིག་མཛོད། ཅེས་གྲུབ་ཐོབ་
ཚེ་དབང་རྒྱལ་མཚན་གྱིས་མཛད་པའོ། །རིག་པའི་གནས་ལྔ་ལ་མཁྱེན་རྒྱ་ཡངས་པའི་སྒོམ་པ་བཀྲ་ཤིས་དགྲ་
འདུལ་གྱིས་གྲུབ་ཐོབ་ཚེ་དབང་རྒྱལ་མཚན་ལ་དཔའ་སྲིད་རྒྱལ་མོའི་བསྟོད་པ་མེད་ཚུལ་ཞུས་ནས་གྲུབ་ཐོབ་རིན་པོ་
ཆེས་ལམ་སེང་ཅང་མ་གསུངས་པ་དེའི་ཕྱི་ཉིན་སྨྱུ་གུ་དང་སྣག་བུམ་ཁྱེར་ཤོག་ཅེས་གསུངས་ནས་ལམ་སེང་དཔའ་
སྲིད་རྒྱལ་མོའི་ད་ལྟའི་བསྟོད་པ་འདི་བྲིས་པ་ཡིན་ཞེས་ཤོད། །
རྗེས་སུ་བཙན་གསོལ་གཏོར་མ་བཀྱག་པ་ནི། །
ཀྱི། ཡུལ་གྱི་མིང་ནི་རིའུ་ཤོད། བྲག་དམར་དགུ་བརྩེགས་གཞལ་ཡས་སུ། བཙན་གྱི་རྒྱལ་པོ་བཞུགས་
པའི་གནས། དགེ་བསྙེན་ཆེན་པོ་སྟག་ཤོ་ཡིས། གསང་མཚན་རྡོ་རྗེ་ཁྲོ་འབར་རྒྱལ། ཆེ་བཙན་གཉེན་པོ་བྲག་
དམར་ཁྱོད། ཡུལ་ནི་རིའུ་ཤོད་ལ་གནས། རྒྱུག་ནི་ནམ་མཁའི་ཁམས་སུ་རྒྱུག ཆགས་ནི་བྲག་དམར་ཟུར་ལ་
ཆགས། སྲུང་ནི་སངས་རྒྱས་བསྟན་པ་བསྲུང་། སྐྱོང་ནི་དམ་ཅན་སྔགས་འཆང་སྐྱོང་། མགོན་ནི་གང་མཆོད་
ཀུན་ལ་མགོན། མཛད་ནི་དྲག་པོས་འཕྲིན་ལས་མཛོད། པདྨ་འབྱུང་གནས་བསྟན་པ་བསྲུང༌། མཆོད་ནི་སྔགས་
འཆང་སྡོང་གྲོགས་མཛོད། ཆད་ན་དགྲ་བོའི་སྲོག་རྩ་གཅོད། མཆོད་ནི་ སྔགས་འཆང་སྡོང་གྲོགས་མཛོད།
བརྟེན་ན་གྲགས་པའི་རྒྱལ་ཁམས་ཁྱབ། ཁྱོད་འབོད་ཁྱོད་མཆོད་ཁྱོད་བསྟོད་ན། གཞན་ལ་མ་གཡེལ་གནས་
འདིར་བྱོན། སློབ་དཔོན་པདྨ་འབྱུང་གནས་ཀྱི། སྤྱན་སྔར་ཁས་བླངས་དམ་བཅའ་བཞིན། དམ་ཚིག་གཉེན་པོ་
དྲན་པར་གྱིས། བཀའ་ལས་མ་འདའ་འཕྲིན་ལས་སྒྲུབ། ཐུགས་དམ་བསྐང་བའི་དམ་རྫས་ནི། སྟག་རས་ཟ་
འོག་དར་ཚོན་ལྔ། དངུལ་དཀར་མེ་ལོང་བྱ་རྒོད་མདའ། གསེར་དངུལ་གཡུ་དང་བྱུ་རུ་དང་། བླ་རྡོ་དུང་ཕྱོགས་གཟི་
མཆོང་དང་། མཚན་འབར་གླིང་ཕྲན་རྒྱན་ཅན་དང་། མདུང་དམར་ཁྲབ་རྨོག་ལ་སོགས་པའི། བརྟེན་པའི་དམ་
རྫས་སྣ་ཚོགས་ཀྱིས། དགེ་བསྙེན་ཆེན་པོ་ཐུགས་དམ་བསྐང་། རིན་པོ་ཆེ་ཡི་གཞོང་པ་རུ། འབྲས་ཀྱི་བཤོས་བུ་
རྒྱན་ཅན་དང་། གསེར་སྐྱེམས་སེར་པོ་ཐུགས་མང་དང་། འབྲས་གཡག་འབྲས་ལུག་ར་སྐྱེས་དང༌། འབྲང་རྒྱས་
ཞལ་དཀར་མེ་ལོང་དང༌། འབྲུ་སྣ་ཚོགས་པའི་མཆོད་པ་དང༌། དཀར་གསུམ་མངར་གསུམ་མཆོད་པ་དང་། ཤ་
ཁྲག་དམར་གཏོར་ཐུགས་དམ་བསྐང་། ཕྱེ་མར་མདའ་དར་ཐུགས་དམ་བསྐང་། སྲུང་མ་ཆེན་པོ་ཐུགས་དམ་
བསྐང༌། བྲག་དམར་ཆེན་པོ་ཐུགས་དམ་བསྐང་། རྡོ་རྗེ་ཁྲོ་འབར་ཐུགས་དམ་བསྐང་། དགེ་བསྙེན་ཆེན་པོ་
ཐུགས་དམ་བསྐང་། དགྲ་ལྷ་ཆེན་པོ་ཐུགས་དམ་བསྐང་། དྲག་རྩལ་ཅན་གྱི་ཐུགས་དམ་བསྐང་། མྱུར་མགྱོགས་
392



ཅན་གྱི་ཐུགས་དམ་བསྐང༌། དམ་ཅན་ཆེན་པོ་ཐུགས་དམ་བསྐང་། སྟག་བྲོ་རྔམས་པའི་ཐུགས་དམ་བསྐང་།
དཔའ་བོ་འདུན་འགྲོས་ཐུགས་དམ་བསྐང་། སྲིང་མོ་སྟག་ལྕམ་ཐུགས་དམ་བསྐང༌། འཁོར་དང་བཅས་པའི་
ཐུགས་དམ་བསྐང་གྱུར་ཅིག ཁྱེད་ཀྱི་རྟེན་རྣམས་མ་འཛོམས་ཡང་། ཁྲོ་འབར་ཆེན་པོ་སྐུ་གསུང་ཐུགས་ལ་བཟོད་
པར་གསོལ། བཅོལ་བའི་འཕྲིན་ལས་མྱུར་དུ་འགྲུབ་པར་མཛོད། །
ཧཱུཾ། ང་ནི་པདྨ་འབྱུང་གནས་ཏེ། ཁྱོད་ནི་དགེ་བསྙེན་དམ་ཚིག་ཅན། དགོན་བདག་རི་བརྩེགས་
བརྩིགས་པའི་ཕུག་རིང་དུ། སློབ་དཔོན་པདྨའི་སྤྱན་སྔ་རུ། ཇི་ལྟར་ཁས་བླངས་དམ་བཅའ་བཞིན། དམ་ཚིག་
གཉེན་པོ་དྲན་པར་བགྱི། རྒྱན་གྱི་གཏོར་མ་འདིར་བཞེས་ལ། དགྲ་བོའི་ཡུལ་དུ་དམག་དཔུང་ཆས། བསྟན་པ་
གཉེན་པོ་བསྲུངས་བ་ན། འཁོར་བཅས་བསྐུལ་ལོ་ར་མདའ་རྒྱུག ལྟས་ངན་ཆོ་འཕྲུལ་དགྲ་ལ་ཐོང་། དགྲ་བོའི་
བདུན་རྒྱུད་རྩད་ནས་གཅོད། བགེགས་དཔུང་ཐལ་བའི་རྡུལ་དུ་རློག བཅོལ་བའི་ཕྲིན་ལས་འགྲུབ་པར་མཛོད། །
ཚོ་དྲུག་གི་ཡུལ་ལྷའི་གསེར་སྐྱེམས་ནི། །
ཀྱི། གསེར་སྐྱེམས་གཙང་མ་ཕུད་ཀྱི་མཆོད་པ་འདི། ཟོ་དོར་སྟག་རི་རྔམས་པ་གསང་བའི་ཡུམ། རུ་
འདྲེན་རྣམ་གཉིས་ཕྱི་ནང་བར་འཁོར་སོགས། གསོལ་ལོ་མཆོད་དོ་བཅོལ་བའི་འཕྲིན་ལས་མཛོད། གསེར་
སྐྱེམས་གཙང་མ་ཕུད་ཀྱི་མཆོད་པ་འདི། བཙན་རྒོད་དབང་ཕྱུག་རྟ་ནག་མཆེད་བདུན་གཙོས། སྲིང་མོ་སྟག་ལྕམ་
རྔོན་པ་ཁྱི་ཁྲིད་བཅས། གསོལ་ལོ་མཆོད་དོ་བཅོལ་བའི་འཕྲིན་ལས་མཛོད། གསེར་སྐྱེམས་གཙང་མ་ཕུད་ཀྱི་
མཆོད་པ་འདི། གཞན་ཡང་ཡུལ་ཕྱོགས་འདི་ལ་དབང་སྒྱུར་བའི། ལྷན་སྐྱེམས་གཉུག་མ་གཞི་བདག་ཐམས་ཅད་
ལ། གསོལ་ལོ་མཆོད་དོ་བཅོལ་བའི་འཕྲིན་ལས་མཛོད། མཆོད་བསྟོད་གསེར་སྐྱེམས་ཕུལ་བ་ཡིས། དགྱེས་པའི་
སེམས་ཀྱིས་དང་དུ་ལོངས། རྣལ་འབྱོར་བདག་ཅག་ཡོན་མཆོད་འཁོར་བཅས་ཀྱི། ཉེར་འཚེ་ཀུན་ཞི་ལེགས་
ཚོགས་མ་ལུས་སྩོལ། སྟོང་གསུམ་འཇིག་རྟེན་ཁམས་དང་འཛམ་གླིང་སོགས། མངོན་པར་སྐྱོང་བའི་ལྷ་ཀླུ་མཐུ་
བོ་ཆེ། དཀར་པོའི་ཕྱོགས་ལ་དགའ་བའི་གཞི་བདག་ལ། གསོལ་ལོ་མཆོད་དོ་བཅོལ་བའི་ཕྲིན་ལས་མཛོད། །
བ་ཀྱི། གསེར་སྐྱེམས་གཙང་མ་ཕུད་ཀྱི་མཆོད་པ་འདི། ས་གསུམ་ ལྷ་དང་སྡེ་བརྒྱད་འབྱུང་པོ་ སོགས།
གདོན་བགེགས་ལན་ཆགས་འགོ་བའི་ལྷ་རྣམས་ལ། གསོལ་ལོ་མཆོད་དོ་བཅོལ་བའི་འཕྲིན་ལས་མཛོད། ( སྒོམ་
པ་ཨོ་རྒྱན་ཚེ་བརྟན་གྱིས་ངག་ཏུ་ཡོད་པ་དག་བྲིས་པ་ཡིན་ལ་དེར་ཚིག་དོན་གཉིས་པོ་མ་དག་པ་ཤིན་ཏུ་ཉུང་།
འོན་ཀྱང་རེ་ཟུང་ལ་ཁོ་བོས་ཞུས་དག་ཕྲན་བུ་གཏོང་ཁུལ་བྱས་ཡོད་པས་ཞིབ་ཅིང་གཟིགས་པར་འཚལ། དོན་
གཉེར་ཅན་གྱིས་བསང་ཡིག་དེ་ལ་ཞིབ་ཙམ་བལྟས་ན་ཚོ་དྲུག་ཅེས་པ་གང་དུ་ཡོད་མེད་ཤེས་ཐུབ)།
2. མགོ་ཆེན་གྲོང་གི་ཡུལ་ལྷའི་བསང་ཡིག །
ཀྱི། ཡུལ་དང་ཡུལ་གྱི་རྟེན་ཕུར། ཆོས་མཛད་བླ་མའི་བཀའ་སྲུང༌། རྣལ་འབྱོར་ཡོངས་ཀྱི་དགྲ་ལྷ།
མགོན་བྱེད་ཀྱི་ཟོ་དོར། གྲགས་བྱེད་ཀྱི་ཡུལ་ལྷ། གནམ་ཕྱེད་གོས་སུ་གྱོན་པ། ས་ཕྱེད་གདན་དུ་བཏིང་བ། དགེ་
393



བསྙེན་ཆེན་པོ་མོ་རོག་པ། སྐུ་ལ་དར་དཀར་རས་དཀར་གསོལ་བ། ཆིབས་སུ་དུང་གཡག་དཀར་པོར་ཆིབས་པ།
སྟག་རས་གཡས་སུ་འཆང་བ། གཟིག་ཤུག་གཡོན་དུ་འཆང་བ། བྱ་གླག་མང་པོ་གླད་ནས་ལྡིང་བ། གཅན་
གཟན་མང་པོ་ཕྱི་ནས་འབྲང་བ། དཀར་ཕྱོགས་སྐྱོང་བའི་ཟོ་དོར། ཀུན་གྱི་གཙོ་བོ་དགེ་བསྙེན་ཆེན་པོ་མོ་རོག་པ།
འཁོར་རྔོན་པ་སྤུན་བདུན། དགྲ་ལྷ་དུང་གཡག་དཀར་པོ། ཞང་པོ་ཏེ་ལོ་ཏེ་བཙན། དགེ་བསྙེན་ཤེས་རབ་འབར་
བ། སྔོན་པོ་ཁྲ་རི། སོག་ཞིང་བོན་སྔོན་ལ་སོགས་པ་མགུ་གཞི་ཕུ་བཞི་མདའ་བརྒྱད་ལ་གནས་པའི་གཞི་བདག་ལྷ་
ཀླུ་རླུ་བདུད་བཙན་བྲན་གཡོག་འཁོར་དང་བཅས་པ་སྐད་ཅིག་གི་གནས་འདིར་སྤྱན་དྲངས། །
བཛྲ་ས་མ་ཡ་ཛ་ཛ༔ ཀྱི། ཀ་ཡེ་སྲུང་མ་དགེ་བསྙེན་མོ་རོག་པ། ཁ་དོག་སྣ་ཚོགས་འཁོར་རྔོན་སྤུན་བདུན་
བཅས། ག་བཞུགས་རང་རང་གནས་མཆོག་དམ་པ་ནས། ང་ཡི་མཆོད་པའི་གནས་འདིར་གཤེགས་སུ་གསོལ།
ཅ་ཀྱུ་གླུ་དབྱངས་རོལ་མོ་སྣ་ཚོགས་པ། ཆ་ཤས་ལྔ་ལྡན་གཏོར་མ་རི་ལྟར་སྤུངས། ཇ་ཆང་འོ་མ་གསེར་སྐྱེམས་
མཚོ་ལྟར་འཁྱིལ། ཉ་ལྟར་རྒྱས་ཤིང་ཟླ་ལྟར་ཚིམ་པར་མཛོད། ཏ་ཐཱ་ག་ཏའི་སངས་རྒྱས་བསྟན་པ་ལ། ཐ་བྱེད་
དགྲ་བགེགས་མ་ལུས་མྱུར་དུ་སྒྲོལ། ད་ནས་བཟུང་སྟེ་ཡུལ་ལྷ་ཁྱེད་མཆོད་ཚེ། ན་ཚ་མི་མཐུན་གོད་ཁ་ཞི་བ་མཛོད།
པ་སངས་ལྟར་དཀར་དུང་གཡག་འགྱིང་པའི་སྟེང་། ཕ་རོལ་བགེགས་དཔུང་འཇོམས་པའི་འཕྲིན་ལས་ཀྱིས། བ་
དན་འཕར་ཞིང་ང་ཡི་བར་གཅོད་ཀུན། མ་ལུས་འཇོམས་མཛད་ཡུལ་ལྷ་ཁྱེད་ལ་བསྟོད། ཙ་རྒྱུད་བླ་མའི་ཐ་ཚིག་
དྲན་མཛོད་ལགས།ཚ་ཟེར་རྐྱེན་ངན་བར་ཆད་ཞི་བར་མཛོད། ཛ་ཞལ་བུ་བཞིན་སྐྱོང་བ་ཞལ་བཞེས་བཞེད། ཝ་
ལེ་རི་བོ་བཞིན་དུ་བརྟན་པར་མཛོད། ཞ་བཟང་ཏོག་ལྟར་ཡུལ་ལྷ་ཁྱེད་ཀྱི་འཁོར། ཟ་བྱེད་མི་མཐུན་གོད་ཁ་ཞི་བ་
དང་། འ་འུར་མི་སྙན་གཏམ་རྣམས་ཞི་བ་དང་། ཡ་མཚན་ཅན་གྱི་གཏམ་བཟང་ཐོས་པར་ཤོག ར་བའི་མཐར་
བསྐོར་འཁོར་བའི་སེམས་ཅན་རྣམས། ལ་ལུང་མི་གཅིག་གང་དུ་སོང་ན་ཡང་། ཤ་ཚ་གདོང་གྲོགས་སྐད་ཅིག་མ་
གཡེལ་བ། ས་བཅུ་ལམ་ལྔ་བགྲོད་པའི་དཔུང་གཉེན་མཛོད། ཧ་ལོ་མདངས་ལྟར་ཡུལ་ལྷ་ཁྱེད་མཆོད་ཚེ། ཨ་ཏི་
ནམ་མཁའ་དབྱིངས་ཀྱི་ཆར་རྒྱུན་ལྟར། ཆད་མེད་དབྱར་གྱི་མཚོ་ལྟར་རྒྱས་པར་མཛོད། ཡུལ་ལྷ་ཁྱེད་ལ་བསང་
མཆོད་འབུལ་བའི་མཐུས། རྣལ་འབྱོར་བདག་ཅག་མི་ནོར་འཁོར་བཅས་ཀྱི། འགྲོ་ན་མགོན་སྐྱབས་འདུག་ན་
འཚོ་སྐྱོང་མཛོད། ཚེ་བསོད་དཔལ་འབྱོར་ལོངས་སྤྱོད་རབ་རྒྱས་ཤིང་། རྐྱེན་སྣ་རྐུན་སྣ་སྡང་བའི་དགྲ་ལ་སྒྱུར།
མཆོད་སྦྱིན་བསང་མཆོད་དམ་པ་འདི་བཞེས་ལ། མཆོག་དང་ཐུན་མོང་དངོས་གྲུབ་སྩལ་དུ་གསོལ།
བསྟོད་པ་ནི། དཀར་ཕྱོགས་ལྷ་རྣམས་མཐུ་སྟོབས་མི་ཉམས་ཤིང༌། བཟང་པོ་སྐྱོབ་པས་ལོ་ཏོག་འཕེལ་
བར་མཛོད། བསྟན་ལ་གནོད་པའི་མི་སྲུན་སྐྱེ་བོ་རྣམས། སྟོན་པའི་སྤྱན་སྔར་དཀར་ཕྱོགས་སྐྱོང་བ་ཡི། ཆོས་
སྐྱོང་སྲུང་མས་དྲག་པོས་ཚར་གཅོད་ལྟར། ཡུལ་ལྷ་ཁྱེད་ལ་བསྟོད་དང་མཆོད་འབུལ་ན། ལོ་ལེགས་འབྲུ་འཕེལ་
དགེ་བ་བཅུ་ལ་སྤྱོད། དཔལ་འབྱོར་ལེགས་ཚོགས་མཛད་སྤྱོད་དབྱར་མཚོ་ལྟར། གོང་ནས་གོང་དུ་འཕེལ་བའི་
འཕྲིན་ལས་མཛོད།
ཧཱུཾ། རང་གི་ཐུགས་ཀའི་ཧཱུཾ་ཡིག་འོད་ཟེར་གྱིས། རང་བཞིན་རྣམ་དག་བསྟན་སྲུང་ཀུན་གྱི་གཙོ། མྱུར་
394



མཛད་ཡེ་ཤེས་མགོན་པོ་ཆོས་ཀྱི་རྒྱལ། འདོད་ཁམས་དབང་ཕྱུག་བཀེཙན་རྣམ་ཐོས་སྲས། ཕྱག་བཞི་པ་དང་ཞལ་
བཞི་དུར་ཁྲོད་བདག དཔལ་ལྡན་ལྷ་མོ་རྡོ་རྗེ་གཡུ་སྒྲོན་མ། འཁོར་དང་བཅས་པ་སྤྱན་དྲངས་གདན་ལ་བཞུགས།
ཕྱི་ནང་མཆོད་པའི་བྱེ་བྲག་སྣ་ཚོགས་པ། དགྲ་བགེགས་ཤ་ལྔ་བདུད་རྩི་ལྔ། ཡེ་ཤེས་ལྔ་ཡི་ངོ་བོར་བྱིན་རླབས་ནས།
བསྟན་སྲུང་ཆེན་མོ་འཁོར་དང་བཅས་ལ་འབུལ། ལན་གསུམ་ཀློག སྔོན་ཚེ་རྡོ་རྗེ་འཆང་གི་སྤྱན་སྔ་རུ། བསྟན་
དང་བསྟན་འཛིན་སྲུང་བ་ཞལ་བཞེས་བཞེད། རྒྱལ་བའི་བསྟན་སྲུང་ཆེན་པོ་འཁོར་བཅས་ལ། ལུས་ངག་ཡིད་
གསུམ་གུས་པས་ཕྱག་འཚལ་ལོ། བདག་ཅག་དཔོན་སློབ་ཡོན་མཆོད་འཁོར་བཅས་ལ། བར་ཆད་མི་མཐུན་
ཕྱོགས་ཀུན་ཞི་བ་དང༌། ཚེ་དང་བསོད་ནམས་དགེ་སོགས་རྒྱས་པ་དང་། མྱུར་དུ་སངས་རྒྱས་ཐོབ་པའི་འཕྲིན་
ལས་མཛོད། །
སྦྱོ། རབ་འབྱམས་རྒྱལ་བ་ཀུན་གྱི་འཕྲིན་ལས་ལ། དམར་ཟོར་རྒྱལ་མོ་ཞེས་བྱ་མཚན་གསོལ་བ། རྩེ་
གཅིག་མེད་པར་དབང་གི་སྤྱན་དྲངས་ནས། ཐོགས་པ་མེད་པར་མྱུར་དུ་གཤེགས་སུ་གསོལ། མདུན་གྱི་ནམ་
མཁའ་རླུང་ནག་འཚུབ་པའི་དབུས། བེ་ཅོན་ཐོད་ཁྲག་འཛིན་པའི་སྲིན་པོའི་གཟུགས། གྲི་གུག་ཐོད་ཕྲེང་གདུག་
པ་ཚར་གཅོད་མཛོད། ཇི་སྲིད་སྒྲོན་མེ་དེ་སྲིད་རྟག་ཏུ་བཞུགས། ཕྱི་ཡི་སྤྱན་གཟིགས་ནང་གི་ཁྱོན་གང་ཞིང་།
ནང་གི་དམ་རྫས་ས་གཞི་མ་ལུས་ཁྱབ། ཡིད་ཀྱི་སྤྲུལ་པའི་མཆོད་སྤྲིན་ཞིང་ཁམས་ཀྱིས། རྒྱས་པ་འགེངས་པའི་
འཁོར་དང་བཅས་ལ་འབུལ། ལན་གསུམ་ཀློག ཤ་ཁྲག་ལ་སོགས་བདུད་རྩི་ལྔ་དང་བཅས། འབྲུ་སྣ་ལྔ་དང་སྦྱར་
བའི་གཏོར་མ་འདི། དཔལ་ལྡན་དམར་ཟོར་རྒྱལ་མོར་འབུལ་ལགས་ན། སངས་རྒྱས་བསྟན་པ་སྲུང་ཕྱིར་
གཤེགས་སུ་གསོལ། དཔལ་ལྡན་ཐུབ་པའི་བཀའ་སྲུང་མཐུ་རྩལ་ཅན། ཁྱེད་ནི་ལྷན་ཅིག་སྒྲུབ་ལ་རྩེ་གཅིག་ཏུ།
གསོལ་བ་འདེབས་སོ་རྣལ་འབྱོར་དཔོན་སློབ་ལ། འགལ་རྐྱེན་ཀུན་སེལ་མཐུན་རྐྱེན་མ་ལུས་སྒྲུབ། སྐུ་གསུམ་ལྷུན་
གྲུབ་ཐུགས་རྗེ་མཐར་ཕྱིན་ཡང༌། སྲིད་གསུམ་གདུག་པ་འདུལ་ཕྱིར་ཁྲོས་པའི་སྐུ། དུས་གསུམ་རྒྱལ་བའི་བསྟན་
སྲུང་ཆེན་པོ་ལ། སྒོ་གསུམ་གུས་པ་ཆེན་པོས་ཕྱག་འཚལ་ལོ། །
བྱོ། མ་ལུས་རྒྱལ་བའི་བསྟན་སྲུང་མཐུ་རྩལ་ཅན། འདོད་ཁམས་དབང་ཕྱུག་ཐུགས་ཀྱི་སྤྲུལ་པ་ཡང་།
དཔལ་ལྡན་ལྷ་མོ་རྡོ་རྗེ་གཡུ་སྒྲོན་མ། འཁོར་བཅས་བསྟན་པ་སྲུང་ཕྱིར་གནས་འདིར་གཤེགས། མདུན་གྱི་ནམ་
མཁར་དྲེའུ་སྔོན་པོ་སྟེང་། རབ་མཛེས་དཔལ་ལྡན་ལྷ་མོ་སྐུར་བསྟན་པ། ཕྱག་གཡས་མདའ་དར་གཡོན་པས་
བུམ་པ་འཛིན། རྨ་བྱའི་སྒྲོ་ཐུལ་དར་གྱི་ལྷབ་ལྷུབ་ཅན། བཀའ་ཉན་ལས་བྱེད་བཙུན་མོ་ཉིད་དང་བཅས། ཚེ་
རིང་མཆེད་ལྔ་བརྟན་མ་བཅུ་གཉིས་སོགས། དམ་རྫས་བརྒྱན་གྱི་གཏོར་མ་འདི་བཞེས་ལ། རྣལ་འབྱོར་བཅོལ་
བའི་འཕྲིན་ལས་གྲུབ་པར་མཛོད། ལན་གསུམ་ཀློག དཔལ་ལྡན་ཧེ་ལ་འབར་བ་དྲག་ཤུགས་ཆེ། རྡོ་རྗེ་འཆང་
སོགས་བློ་བཟང་གྲགས་པ་ཡི། སྤྱན་སྔར་ཁས་བླངས་དམ་བཅས་མ་བསྙེས་བ། སངས་རྒྱས་བསྟན་པ་དར་ཞིང་
རྒྱས་པ་ཡི། ཁྱད་པར་རྣལ་འབྱོར་དཔོན་སློབ་འཁོར་བཅས་ཀྱི། གནོད་ཅིང་སེམས་འཆང་དགྲ་དང་བགེགས་
རྣམས་ཀྱི། རྐྱེན་དང་མཚང་བ་མྱུར་དུ་ཚར་གཅོད་ལ། བསམ་དོན་ཡིད་བཞིན་འགྲུབ་པའི་གྲོགས་མཛོད་ཅིག
395



ལྷག་བསམ་དག་པའི་ཚུལ་འདི་བརྩོན་པ་དང༌། ཚངས་དང་དབང་པོ་འཇིག་རྟེན་སྐྱོང་བ་དང༌། རྡོ་རྗེ་གཡུ་སྒྲོན་
ལ་སོགས་སྲུང་མའི་ཚོགས། དབྱེར་བ་མེད་པར་རྟག་ཏུ་གྲོགས་བྱེད་ཤོག དཔོན་སློབ་རྣམས་ཀྱི་ཆོས་དང་མཐུན་
པའི་ཚོགས། ཇི་ལྟར་བསམ་པ་ཡིད་བཞིན་འགྲུབ་པ་དང་། ནད་གདོན་གེགས་སོགས་བར་དུ་གཅོད་པའི་
ཚོགས། ཉེ་བར་ཞི་བ་བྱིན་གྱིས་རློབ་ཏུ་གསོལ། །
བསྟན་མ་བཅུ་གཉིས་སྐོར་ཤོད་སྟངས་མི་འདྲ་བ་ཡོད་ཀྱང་བསྟན་གསོལ་ལས། གནམ་མཚོ་ཕྱུག་མོ་ལ་
གནས་གསང་བའི་མཚན། བདག་ཉིད་ཆེན་མོ་རྡོ་རྗེ་ཀུན་གྲགས་མ། སྔོན་མོ་ཆུ་སྲིན་རྒྱལ་མཚན་མེ་ལོང་འཛིན།
གཡུ་འབྲུག་ལ་ཆིབས་བསྟན་པ་བཞུགས་སུ་གསོལ། ལྷོ་བོད་མཚམས་ན་གནས་པའི་གསང་བའི་མཚན། དཔལ་
ལྡན་ལྷ་རི་རྡོ་རྗེ་གཡག་མོ་སྐྱོང༌། སྐུ་མདོག་སེར་མོ་ཤང་ལང་ཞགས་པ་འཛིན། རྐྱང་རྒོད་ལ་ཆིབས་བསྟན་པ་
བཞུགས་སུ་གསོལ། ལ་ཕྱིར་གངས་ལ་བཞུགས་པའི་གསང་བའི་མཚན། གངས་ཀྱི་ཡུམ་ཆེན་རྡོ་རྗེ་ཀུན་ཏུ་
བཟང་། སྐུ་མདོག་དམར་མོ་རྡོ་རྗེ་བུམ་པ་འཛིན། སེངྒེ་ལ་ཆིབས་བསྟན་པ་བཞུགས་སུ་གསོལ། ཡར་འགྲོ་མཚོ་
ཆེན་ལ་གནས་གསང་བའི་མཚན། འབྲོག་ཆེན་འཁོར་འདུས་རྡོ་རྗེ་བགེགས་ཀྱི་གཙོ། སྐུ་མདོག་སྔོན་མོ་རུ་
མཚོན་ཞགས་པ་འཛིན། དྲེའུ་ལ་ཆིབས་བསྟན་པ་བཞུགས་སུ་གསོལ། ལྷ་ཕུ་གངས་ལ་གནས་པའི་གསང་བའི་
མཚན། གངས་དཀར་ཤ་མེད་རྡོ་རྗེ་སྤྱན་ཅིག་མ། སྐུ་མདོག་དཀར་མོ་གསེར་ཟོར་བུམ་པ་འཛིན། ཤ་བ་ལ་
ཆིབས་བསྟན་པ་བཞུགས་སུ་གསོལ། ཇོ་མོ་ཁ་རག་ལ་གནས་གསང་བའི་མཚན། ཁ་རག་ཁྱུང་བཙུན་རྡོ་རྗེ་
དཔལ་གྱི་ཡུམ། སྐུ་མདོག་སེར་མོ་ཅང་ཏིང་མེ་ལོང་འཛིན། མཁར་ལྡིང་དབང་པོ་ལ་ཆིབས་བསྟན་པ་བཞུགས།
བྱང་སྟོད་སྨན་མཚོ་བདག་མོ་གསང་བའི་མཚན། གསེར་ཆེན་མཁར་ལྡན་རྡོ་རྗེ་ཀླུ་མོ་ནི། སྐུ་མདོག་དམར་མོ་
སྤར་པུ་སྦྲུལ་ཞགས་འཛིན། རྟ་མཆོག་ལ་ཆིབས་བསྟན་པ་བཞུགས་སུ་གསོལ། དམར་ཆེན་སྤོམ་ར་དྲུང་གནས་
གསང་བའི་མཚན། སྨར་རེ་རབ་འབྱམས་རྡོ་རྗེ་གྲགས་མོ་རྒྱལ། སྐུ་མདོག་ལྗང་གུ་བེ་ཅོན་མཁར་གཞོམ་འཛིན།
འཕར་བ་ལ་ཆིབས་བསྟན་པ་བཞུགས་སུ་གསོལ། ཀོང་ཡུལ་རི་སྣ་གདོང་གནས་གསང་བའི་མཚན། ཀོང་བཙུན་
དེ་མོ་རྡོ་རྗེ་བོད་ཁམས་སྐྱོང་། སྐུ་མདོག་དཀར་མོ་མདའ་དར་སྒྲོན་སྦུག་འཛིན། རྟ་མཆོག་ལ་ཆིབས་བསྟན་པ་
བཞུགས་སུ་གསོལ། ཨེ་གཉེར་གློ་རོ་ལ་གནས་གསང་བའི་མཚན། བཙན་ལ་རོལ་པའི་རྡོ་རྗེ་སྨན་ཅིག་མ། སེར་
མོ་དར་གྱི་ལྷབ་ལྷུབ་འབྲས་རྒྱས་འཛིན། མཛོ་མོ་ལ་ཆིབས་བསྟན་པ་བཞུགས་སུ་གསོལ། གཙང་སྟོད་ཇོ་བོ་རྣམ་
རྒྱལ་གསང་བའི་མཚན། སྨན་བཙུན་ཨུ་ཆོས་རྡོ་རྗེ་གཡར་མོ་བསིལ། སྐུ་མདོག་དམར་མོ་ནོར་བུ་ཏིང་ཤ་འཛིན།
ཤ་བ་གཡུ་མོ་ལ་ཆིབས་བསྟན་པ་བཞུགས། ཇོ་མོ་དབུས་རི་ལ་གནས་གསང་བའི་མཚན། གཡུ་ཡི་དྲིལ་བུ་རྡོ་རྗེ་
གཟུངས་ལེགས་མ། སྐུ་མདོག་སྔོན་མོ་པདྨ་དྲིལ་བུ་འཛིན། སྟག་མོ་ལ་ཆིབས་བསྟན་པ་བཞུགས་སུ་གསོལ།
གཞན་ཡང་བཀའ་ཉན་འཁོར་ཚོགས་རྒྱ་མཚོ་བཅས། སྣང་སྲིད་ལྷ་སྲིན་སྡེ་བརྒྱད་འཁོར་དང་བཅས། ཡུལ་ལྷ་
གཞི་བདག་གཉེར་པོ་འཁོར་དང་བཅས། གནས་འདི་བསྟན་པ་འཕེལ་ཕྱིར་བཞེས་སུ་གསོལ། ཞེས་འཁོད་ཡོད།
396



རྡོ་རྗེ་གཡུ་སྒྲོན་མའི་བསྟོད་པ་བཞུགས་སོ།
ཙྩོ རང་མདུན་དམིགས་མེད་རང་བཞིན་སྟོང་པའི་ངང་། བྲག་རི་རྫ་རི་གཡའ་རི་གངས་རི་དང༌། སྤང་
རི་རིམ་པ་ལྔ་ཡིས་ཡོངས་བསྐོར་བའི། རྩི་ཤིང་ནགས་ཚལ་མཚོ་རྫིང་མེ་ཏོག་སོགས། ཡོངས་སུ་ཁྱབ་པའི་སྟི་བ་
རིན་པོ་ཆེ། སྣ་ཚོགས་ལས་གྲུབ་ལྟ་བས་ཆོག་མི་ཤེས། ཡིད་འོང་རབ་ཏུ་མཛེས་པའི་ཞལ་ཡས་ཁང་། འཇའ་ཚོན་
སྣ་ལྔས་ཡོངས་སུ་བསྐོར་བའི་ནང་། ཁ་དོག་ལྔ་ལྡན་མེ་དཔུང་འཁྲུག་པའི་དབུས། གཡུ་སྒྲོན་བཛྲ་ཧ་རི་གཡའ་མ་
སྐྱོང་། སྐུ་མདོག་ལྗང་སྔོན་སྲིང་མོའི་དྲག་མོའི་ཁྲོས། ཞལ་ལྡང་མཆེ་གཙིགས་ལྗགས་འདྲིལ་ཁྲོ་གཉེར་ཅན།
དམར་ཟླུམ་སྤྱན་གསུམ་གཞན་ཕྱོགས་དགྲ་ལ་གཟིགས། སྨིན་མ་དབུ་སྐྲ་ཁམས་སེར་གྱེན་དུ་འབར། ཟ་འོག་
དར་དཀར་ཕོད་དཀར་ལྷབ་ལྷུབ་གསོལ། ཐོད་སྐམ་དབུ་རྒྱན་མགོ་རློན་དོ་ཤལ་འཆང་། སྦྲུལ་དང་རུས་རྒྱན་སྟག་
པ་ཤམ་ཐབས་གསོལ། ཕྱག་གཡས་རྣོ་བའི་ཤང་ལང་དགྲ་སྲོག་གཅོད། ཕྱག་གཡས་རྡོ་ཞགས་སྲིད་གསུམ་དགྲ་
བགེགས་བཀུག དྲེའུ་རྐྱང་སེར་སྒ་སྲབ་ཅན་ལ་ཆིབས། གཡས་སུ་ཕྱི་སྒྲུབ་ཞི་འཛུམ་སྐུ་མདོག་དཀར། མདའ་
དར་ནོར་གཞོང་ཆུ་རྟ་སྔོན་པོ་ཆིབས། གཡོན་དུ་གསང་སྒྲུབ་ཁྲོ་འཛུམ་དབང་སྔོན་མདོག སྤུ་གྲི་རྡོ་ཞགས་དྲེའུ་
སྟེང་དུ་འགྱིངས། བསྟན་མ་བཅུ་གཉིས་མ་མོ་གཟའ་དང་གླུ། བདུད་མོ་མ་སྲིན་འབུམ་ཕྲག་བྱེ་བས་སྐོར། བདེ་
བརྒྱད་ལས་མཁན་བཤན་པའི་ཚོགས་དང་བཅས། དེ་དག་གནས་གསུམ་ཡི་གེ་གསུམ་གྱི་མཚན། རང་གི་ཐུགས་
ཀའི་ཧཱུཾ་ལས་འོད་ཟེར་འཕྲོས། བསྟན་སྐྱོང་དྲག་མོ་འཁོར་བཅས་གནས་འདིར་གཤེགས། ཨུ་རྒྱན་མགྷ་དྷ་
དང་མཁའ་འགྲོའི་གནས། རྡོ་རྗེ་གདན་དང་བལ་བོད་ཁ་བ་རི། ཇོ་མོ་ལྷ་རི་བ་རི་གར་བཞུགས་གནས། གཡུ་
སྒྲོན་དྲག་མོའི་འཁོར་བཅས་གནས་འདིར་གཤེགས། ཡང་སྤྲུལ་ཞི་བའི་ཉམས་ལྡན་གངས་མན་དཀར། ཁྲོ་
འཛུམ་ཉམས་ལྡན་གཡའ་མ་སྐྱོང་། བསྟན་མ་བཅུ་གཉིས་འཁོར་ཚོགས་མ་ལུས་པ། གནས་འདིར་སྤྱན་འདྲེན་
མྱུར་དུ་གཤེགས་སུ་གསོལ། ཛ་ཧཱུཾ་བཾ་ཧོ། དམ་དབྱེ་མེད་གྱུར། བཛྲ་ཌ་ཀི། བི་རུ་ཏཱ། ཙཎྜ་ཨ་རོ་ལི་ཀ ས་པཱ་རི་
ཝ་ར་ཨརྒཨརྒཞེས་པ་ནས། ཤ་ལྟ་པྲ་ཏི་ཙཱ་ཧཱུཾ་སྭཱ་ཧཱ། བཛྲ་ཌ་ཀི་ནི། བི་རུ་ཏཱ། ཙཎྜ་ཨ་རོ་ལི་ཀ ས་པཱ་རི་ཝ་ར་ཨོ་
ཨ་ཧཱུཾ། སྦྱོརྡོ་རྗེ་འཆང་དང་སེང་གདོང་ཐོད་ཕྲེང་རྩལ། རྩ་རྒྱུད་བླ་མའི་བསྟན་སྐྱོང་བཀའ་བསྒོས་ཆེ། ཁྲོ་ཆགས་
ཞི་བའི་རྣམ་འགྱུར་གྲངས་ཡས་ཀྱི། རྡོ་རྗེ་གཡའ་མ་འཁོར་ཚོགས་ལ་ཕྱག་འཚལ། བཤགས་པ་བྱ་བ་ནི། །
ཙྩོ ཆོས་ཀྱི་དབྱིངས་ནས་རྡོ་རྗེ་གཡའ་མ་སྐྱོང་། དྲག་མོའི་སྐུ་བཞེངས་བསྟན་སྐྱོང་འཁོར་ཚོགས་རྣམས།
རྣལ་འབྱོར་བདག་ལ་སེམས་ཀྱིས་དགོངས་སུ་གསོལ། བདག་ཅག་ཉོན་མོངས་མ་རིག་བག་ཆགས་ཀྱིས། བླུན་
ཞིང་རྨོངས་པའི་བསྟན་གསོལ་བྱས་ལས་ཀྱང་། བསྟེན་ཅིང་བོས་པའི་དམ་རྫས་མ་ཚང་དང་། རྒྱུ་ཆུང་ཕུད་
ཉམས་འབག་བཙོག་ཉམས་གྲིབ་ཀུན། རྩ་བ་ཡན་ལག་དམ་ཚིག་ཉམས་པ་སོགས། རང་གནོངས་འགྱོད་པས་
སྙིང་ནས་མཐོལ་ཞིང་བཤགས། བཟོད་པ་བཞེས་ནས་ཉམས་ཆགས་འཁོན་ཐོགས་དང༌། ལས་ངན་སྒྲིབ་པའི་
ཚོགས་རྣམས་ཡོངས་བྱང་ནས། བུ་བཞིན་སྐྱོང་ལ་དངོས་གྲུབ་སྩལ་ཏུ་གསོལ། བསྐང་བ་ནི། ཙྩོ དངོས་
བཤམ་ཡིད་སྤྲུལ་བདེ་ཆེན་སྣང་སྟོང་གིས། ཀུན་བཟང་མཆོད་སྤྲིན་རབ་འབྱམས་ནམ་མཁའི་ཁྱོན། ཡོངས་སུ་
397



བསྐངས་ཏེ་འདོད་རྒུ་ཆར་འབེབས་མ། བསྟན་སྐྱོང་འཁོར་བཅས་རྒྱས་པ་སྐྱེད་གྱུར་ཅིག དགྲ་བགེགས་སྙིང་
ཁྲག་མཆོད་ཡོན་དབང་པོ་ལྔ། མེ་ཏོག་ཤ་བསུར་བདུག་སྤོས་ཚིལ་ཆེན་དང༌། སྣང་གསལ་དྲི་ཆབ་ཤ་རུས་ཞལ་
ཟས་ཚོགས། རྐང་གླིང་རོལ་མོ་བཅས་པས་གཡའ་མ་སྐྱོང་། གཡུ་སྒྲོན་ དྲག་མོ་འཁོར་བཅས་ཐུགས་དམ་
བསྐངས། ཐུགས་དམ་བསྐངས་ཤིང་ཉམས་ཆག་གསོས་གྱུར་ནས། བསམ་དོན་ལས་གཞི་འཕྲིན་ལས་མ་ལུས་
སྒྲུབ། ལོག་སྨོན་སྡང་དགྲ་མ་ལུས་ཚར་གཅོད་མཛོད། སེང་གེ་གླང་ཆེན་དྲེའུ་རྐྱང་སེར་རྟ། ར་ལུག་འབྲི་ཚོགས་
གཡག་རྒོད་འདོད་འཇོའི་བ། ཁྱི་ནག་དོམ་དྲེད་འཕར་སྤྱང་འུག་སྲིན་རྒོད། རྨ་བྱ་འདབ་ཆགས་ཚོགས་ཀྱི་གཡའ་
མ་སྐྱོང༌། གཡུ་སྒྲོན་དྲག་མོ་འཁོར་བཅས་ཐུགས་དམ་བསྐངས། ཐུགས་དམ་བསྐངས་ཤིང་ཉམས་ཆག་གསོས་
གྱུར་ནས། བསམ་དོན་ལས་བཞིའི་འཕྲིན་ལས་མ་ལུས་སྒྲུབ། ལོག་སྨོན་སྡང་དགྲ་གདོན་བགེགས་ཚར་གཅོད་
མཛོད། རིན་ཆེན་རུས་རྒྱན་དར་གྱི་ན་བཟའ་དང་། ཤང་ལང་རྡོ་ཞགས་མདའ་དར་མདུང་ཀུན་འབུལ། བཞི་
འུ་བསྟན་གཏོར་དམ་རྫས་སྤྱན་གཟིགས་དང༌། ཉིན་གྱི་བྲིས་སྐུང་སྤྱད་པ་གཡའ་མ་སྐྱོང་། གཡུ་སྒྲོན་དྲག་མོ་
འཁོར་བཅས་ཐུགས་དམ་བསྐངས། ཐུགས་དམ་བསྐངས་ཤིང་ཉམས་ཆག་གསོས་གྱུར་ནས། བསམ་དོན་ལས་
གཞི་འཕྲིན་ལས་མ་ལུས་སྒྲུབ། ལོག་སྨོན་སྡང་དགྲ་མ་ལུས་ཚར་གཅོད་མཛོད། སྲ་བའི་གོ་ཆ་རྣོ་བའི་མཚོན་ཆ་
དང་། མཛེས་པའི་རྒྱན་ཆ་འཇིགས་པའི་སྐུ་ཆས་ཚོགས། རི་རབ་གླིང་བཞི་རྒྱལ་སྲིད་རིན་ཆེན་བདུན། བཀྲ་
ཤིས་རྫས་རྟགས་སོགས་ཀྱི་གཡའ་མ་སྐྱོང་། གཡུ་སྒྲོན་དྲག་མོ་འཁོར་བཅས་ཐུགས་དམ་བསྐངས། ཐུགས་དམ་
བསྐངས་ཤིང་ཉམས་ཆག་གསོས་གྱུར་ནས། བསམ་དོན་ལས་གཞི་འཕྲིན་ལས་མ་ལུས་སྒྲུབ། ལོག་སྨོན་སྡང་དགྲ་
མ་ལུས་ཚར་གཅོད་མཛོད། གཞན་ཡང་ཁྱོད་ཉིད་དགྱེས་པའི་བདེ་ཆེན་ཐུགས། རབ་རྒྱས་བསྟན་པའི་དམ་རྫས་
སྣ་ཚོགས་དང་། དགྲ་བགེགས་བསྒྲལ་བའི་ཤ་ཁྲག་གཏོར་མའི་ཚོགས། ཁྲག་འཆང་བདུད་རྩི་འཁྱིལ་བའི་གཡའ་
མ་སྐྱོང་། གཡུ་སྒྲོན་དྲག་མོ་འཁོར་བཅས་ཐུགས་དམ་བསྐངས། ཐུགས་དམ་བསྐངས་ཤིང་ཉམས་ཆག་གསོས་
གྱུར་ནས། བསམ་དོན་ལས་གཞི་འཕྲིན་ལས་མ་ལུས་སྒྲུབ། ལོག་སྨོན་སྡང་དགྲ་མ་ལུས་ཚར་གཅོད་མཛོད།
མཐུན་པའི་དངོས་གྲུབ་མ་ལུས་པ། དེང་འདིར་བདག་ལ་རྩལ་དུ་གསོལ། འཁོར་དང་བསྟན་པ་ལོངས་སྤྱོད་ན།
དགྱེས་པ་མཛོད་ཅིག་སྲུང་མའི་ཚོགས། བཟླས་པ་བྱ་བ་ནི། རང་གི་ཐུགས་ཀའི་ཧཱུྃ་དམར་ནག་གི་མཐར།
སྔགས་ཀྱིས་བསྐོར་བ་ལས་འོད་ཟེར་འཕྲོས། ཐུགས་རྒྱུད་རང་དབང་མེད་པ་བསྐུལ་ཏེ་ཅི། བཅོལ་བའི་ལས་
ཐམས་ཅད་ཐོགས་པ་མེད་པར་འགྲུབ་པར་གྱུར། ཨོཾ་བཛྲ་ཌ་ཀི། བི་རུ་ཏཱ། ཙཎྜ་ཨ་རོ་ལི་ཀ་ཧཱུཾ། གང་མང་བརྗོད་
མཐར་ཡིག་བརྒྱ་བརྗོད། ཆོས་སྐྱོང་སྤྱིའི་གཏོར་འབུལ། ཐུགས་ཀའི་ཧཱུཾ་ལས་འོད་ཟེར་འཕྲོས། རབ་འབྱམས་
རྒྱལ་བའི་དཀྱིལ་འཁོར་རྒྱས། བླ་མ་ཡི་དམ་སྲུང་མ་བཅས། དཀོན་མཆོག་གསུམ་པོ་གཤེགས་སུ་གསོལ། ཡུལ་
ལྷ་གཞི་བདག་ལ་སོགས་ཀྱི། ཆེ་བའི་ལྷ་རྣམས་གནས་འདིར་གཤེགས། རང་རང་རྒྱས་པའི་གདན་ལ་བཞུགས།
ཕྱོགས་དང་ཕྱོགས་མཚམས་ཐམས་ཅད་དུ། ཧཱུྃ་ལས་རིན་ཆེན་སྣོད་ཡངས་གསོལ། ཨོ་དང་ཨ་ཧཱུཾ་ཞུ་བ་ལས།
རང་བཞིན་བཅོས་མའི་ལྷ་ཡི་ལམ། ཧཱུྃ་གི་ཁ་དོག་དྲི་ནུས་སྦྱངས། ཨ་ཡིས་བདུད་རྩི་རྟོགས་པར་བྱེད། ཨོཾ་གྱི་མང་
398



པོ་སྤར་ཞིང་སྤེལ། ཟག་མེད་བདུད་རྩི་རྒྱ་མཚོར་གྱུར། འདོད་ཡོན་རིན་ཆེན་བདུན་ལ་སོགས། དངོས་བཤམས་
ཡིད་སྤྲུལ་མ་ཚང་མེད། ཕྱི་ནང་མཆོད་གཏོར་རྒྱ་མཚོའི་ཚོགས། རྩ་རྒྱུད་བླ་མའི་ཚོགས་ལ་འབུལ། བྱིན་རླབས་
ཐུགས་རྗེའི་ཆར་རྒྱུན་ཕོབ། ཡི་དམ་དཀྱིལ་འཁོར་ལྷ་ལ་འབུལ། དགོས་འདོད་དངོས་གྲུབ་མ་ལུས་ཀུན། ཆོས་
སྐྱོང་སྲུང་མའི་ཚོགས་ལ་འབུལ། འགལ་རྐྱེན་བར་ཆད་ཞི་བར་མཛོད། ཁྱད་པར་མགོན་པོ་ཕྱག་བཞི་དྲུག དམ་
ཅན་གཤིན་རྗེའི་རྒྱལ་པོ་དང་། ལྷ་ཆེན་དྲག་མོ་ཞལ་བཞི་པ། བསྟན་སྲུང་དམར་ཟོར་རྒྱལ་མོ་དང༌། དཔལ་གྱི་ལྷ་
མོ་འཁོར་དང་བཅས། རྒྱལ་པོ་ཆེན་པོ་རྣམ་ཐོས་སྲས། ཛམ་བྷ་ལྷ་དང་ནོར་རྒྱུན་མ། ནོར་ལྷ་གཏེར་བདག་
འཁོར་དང་བཅས། ལྷ་ཆེན་ཚངས་པ་ཆེན་པོ་དང༌། སྲུང་མ་ཁྱད་པར་ཅན་ལ་འབུལ། འགལ་རྐྱེན་ཀུན་སེལ་
མཐུན་རྐྱེན་འགྲུབ། ཙྩོ བསྟན་སྐྱོང་རྡོ་རྗེ་གཡུ་སྒྲོན་གཡའ་མ་སྐྱོང་། དྲག་མོ་འཁོར་དང་བཅས་པ་རྣམས་ཀྱི་
ལྗགས་རྡོ་རྗེའི་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བའི་ཐུགས་རྒྱུད་ལ་ཟག་མེད་ཀྱི་
བདེ་བས་དགྱེས་ཤིང་ཚིམས་པར་གྱུར། ཨོཾ་བཛྲ་ཌ་ཀི། བི་རུ་ཏཱ། ཙཎྜ་ཨ་རོ་ལི་ཀ ས་པ་རི་ཝཱ་ར་ཨི་དཾ་བ་ལིཡཾ་ཏ་
ཁ་ཁཱ་ཧི་ཁཱ་ཧི། ཞེས་ལན་གསུམ་བརྗོད། ཨོཾ་ཨ་ཀཱ་རོ་མུ་ཁཾ། སརྦ་དྷ་ཎཾཨ་དྱ་ནུ་པནྣཏོ་ཏ། ན་མ་སརྦ་ཏ་ཐཱ་ག་ཏེ་
ཙྩོ བི་ཤྭ་མུ་ཁེ་བྱོས་རྦ་ཐཱ་ཁམ་ཨུད། ག་ཏི་སྤ་ར་ན་ཨི་དཾ་བ་ལིཡཾ་ཏ་ཁ་ཁ་ཁཱ་ཧི། ལན་གསུམ་བརྗོད། ཨོཾ་བཛྲ་
ཌ་ཀི། བི་རུ་ཏཱ། ཙཎྜ་ཨ་རོ་ལི་ཀ ས་པཱ་རི་ཝ་ར་ཨབྷཾ ཞེས་པ་ནས། ཤ་སྟ་པྲ་ཏཱི་ཙྪ་ཧཱུཾ་སྭཱ་ཧཱ། ནང་མཆོད། ཨོ་
བཛྲ་ཌཱ་ཀི་ནི། བི་རུ་ཏཱ། ཙཎྜ་ཨ་རོ་ལི་ཀ ས་པཱ་རི་ཝ་ར་ཨོཾ་ཨ་ཧཱུཾ། མཛེས་སྡུག་ཞི་བའི་ལང་ཚོ་ཉིད་ལྡན་ཚེ།
ཐུགས་ཀའི་འོད་ཀྱང་ཆགས་པའི་མངོན་དུ་འགུག མི་ཟད་དྲག་མོ་ཁྲོས་ན་རི་རབ་ཀྱང་། ཐལ་བར་བརླག་མཛད་
བསྟན་སྐྱོང་ཁྱོད་ལ་བསྟོད། བསྟོད་པ་བྱ་བ་ནི། སྦྱོ འདོད་མའི་དབྱིངས་ནས་སྤྲུལ་གྱུར་རྒྱལ་བའི་ཡུམ།
བསྟན་སྐྱོང་ཆེན་པོ་རྡོ་རྗེ་གཡའ་མ་སྐྱོང་། བཛྲ་ཧ་རི་པན་ཛན་མཁའ་འགྲོའི་ཚོགས། བསྟན་སྲུང་ཡོངས་ཀྱི་
བཙུན་མོ་ཁྱོད་ལ་བསྟོད། སྐུ་མདོག་དབང་མོ་མི་ཟད་དྲག་མོ་ཁྲོས། དམར་ཟླུམ་སྤྱན་གསུམ་བསྟན་དགྲར་ཧྲིག་
ཧྲིག་གཟིགས། ཞལ་གདང་བསྟན་དགྲ་དམ་ཉམས་དགྲ་བགེགས་ཀྱི། སྲོག་དབུགས་ཅིག་ཅར་འགམ་པ་ཁྱོད་ལ་
བསྟོད། ཞལ་ནི་དུག་སྦྲུལ་གཏོང་དང་ཁ་རླངས་འཁྲོག ལྗགས་ཀྱི་གློག་འཕྲིན་བསྟན་དགྲའི་སྙིང་ཁྲག་རོལ།
མཆེ་བ་རྣོ་པོ་བཞི་བརྩེགས་ཤ་དང་རུས། མིང་ཆིང་རོལ་མཛད་བསྟན་སྐྱོང་ཁྱོད་ལ་བསྟོད། ཁྲོ་གཉེར་སྨིན་མ་
དབུ་སྐྲ་གྱེན་དུ་རྫིས། ཐོད་སྐམ་དབུ་རྒྱན་མགོ་རློན་དོ་ཤལ་འཕངས། སྦྲུལ་དང་རུས་རྒྱུན་དར་དཀར་ཟ་བེར་
གསོལ། སྟག་ལྤགས་རློན་པའི་ཤམ་ཐབས་མཛེས་ལ་བསྟོད། ཕྱག་གཡས་རྣོ་ངར་ཤང་ལངས་དགྲ་སྲོག་གཅོད།
ཕྱག་གཡས་རྡོ་ཞགས་ཕྱྭ་གཡང་དགྲ་བགེགས་འགུག དྲེའུ་རྐྱང་སེར་རིན་ཆེན་སྒ་སྲབ་སྟེང་། རབ་འགྱིངས་
བསྟན་སྲུང་དྲག་མོ་ཁྱོད་ལ་བསྟོད། གཡས་སུ་ཕྱི་སྒྲུབ་ཞལ་འཛུམ་གངས་རིའི་མདོག དར་དཀར་ན་བཟའ་རིན་
ཆེན་རྒྱན་གྱིས་སྤྲས། རྨ་བྱའི་སྒྲོ་ཐུལ་མདའ་དར་ནོར་གཞོང་འཛིན། ཆུ་རྟ་སྔོན་པོའི་སྟེང་དུ་འགྱིངས་ལ་བསྟོད།
གཡོན་དུ་གསང་སྒྲུབ་ཁྲོ་འཛུམ་དབང་སྔོན་མདོག དར་དང་རིན་ཆེན་རུས་པའི་རྒྱན་གྱིས་སྤྲས། སྤུ་གྲི་ཤང་
ལངས་རྡོ་རྗེ་ཞགས་པ་འཛིན། དྲེའུའི་སྟེང་འགྱིངས་འཕྲིན་ལས་སྒྲུབ་ལ་བསྟོད། གཞན་ཡང་བོད་སྐྱོང་བསྟན་མ་
399



བཅུ་གཉིས་དང་། བུ་དང་མ་སྲིན་གཟའ་དང་ཀླུ། སྡེ་བརྒྱད་ལས་མཁན་བཤན་པའི་ཚོགས་དང་བཅས། འཁོར་
ཚོགས་བསྟན་སྲུང་ཡང་སྤྲུལ་བཅས་ལ་བསྟོད། འཕྲིན་བཅོལ་ནི། ཀུན་བཟང་རྡོ་རྗེ་འཆང་དང་སེང་གདོང་
སོགས། རྩ་རྒྱུད་བླ་མའི་དབང་སྐུར་དམ་བཞག་པའི། ཁྱེད་ཀྱི་ཞལ་བཞེས་དམ་བཅའ་མ་གཡེང་བར། བདག་
གིས་ཁྱོད་ལ་འཕྲིན་ལས་བཅོལ་བ་ནི། རྒྱལ་བསྟན་མི་ཉམས་ཕྱོགས་བཅུ་དར་ཞིང་རྒྱས། འགྲོ་ཀུན་ཉེ་འཚེ་
མཐའ་དག་ཞི་བར་མཛོད། བསྟན་འཛིན་སྐྱེས་བུ་ཞབས་ཟུང་བསྐལ་བརྒྱར་བརྟན། དགེ་འདུན་སྡེ་འདི་ཐུགས་
མཐུན་ཁྲིམས་གཙང་ཞིང་། བསླབ་གསུམ་རྣམ་དག་རྒྱུད་སྡེ་རྣམ་པ་བཞི། ཕྱག་ལེན་མི་ཉམས་དར་ཞིང་རྒྱས་
པར་མཛོད། ཁྱད་པར་དགོན་གནས་བདག་ཅག་ཡོན་མཆོད་ཀྱི། དགྲ་བགེགས་ནད་གདོན་བར་གཅོད་བྱེད་
ཕུར་སོགས། ཕྱི་ནང་མི་མཐུན་རྒུད་པ་ཀུན་ཞི་ཞིང་། ནགས་ཕྱོགས་བདུད་སྡེའི་གཡུལ་ལས་རྒྱལ་བར་མཛོད།
སྲོག་ལུས་དབང་ཐང་ཚེ་སྲོག་དཔལ་འབྱོར་དང༌། ཐོས་བསམ་སྒོམ་དང་བསླབ་གསུམ་ལུང་རྟོགས་ཀྱིས། སྣོད་
བཅུད་ཕྱྭ་གཡང་ལྷ་ཀླུ་མི་སོགས་ཀྱི། ཕུན་ཚོགས་དཔལ་ཀུན་དབང་དུ་འདུ་བར་མཛོད། ཆོས་ཀུན་དམ་ཉམས་
དམ་སྲི་བགེགས་རིགས་ཀྱི། སྨོན་ལམ་ལོག་པའི་བསམ་པའི་དགྲ་བགེགས་ཀུན། མངོན་སྤྱོད་དྲག་པོའི་འཕྲིན་
ལས་ཐོགས་མེད་ཀྱི། ལོ་ཟླ་མ་བཞག་མྱུར་དུ་ཚར་གཅོད་མཛོད། ཟབ་ཡངས་རྒྱལ་བ་གཉིས་པའི་རིང་ལུགས་ཀྱི།
བུམ་བཟང་གཏེར་ཆེན་རྒྱན་དུ་དངོས་བསྟན་ཅིང་། གངས་ཅན་ལྗོངས་འདིར་དགེ་ལེགས་འདོད་པའི་ནོར།
སྣོད་བཅུད་ཡོངས་ལ་རྒྱས་པའི་འཕྲིན་ལས་མཛོད། བསྐལ་བཟང་རྣམ་འདྲེན་བཞི་པའི་མདོ་སྔགས་ཆོས། རྒྱ་
མཚོའི་གོས་ཅན་ཁྱོན་ལ་སྤེལ་བྱེད་པའི། བསྟན་འཛིན་མཆོག་ཉིད་དམ་པ་ཇི་སྙེད་ཀྱི། སྐུ་ཚེ་མཛད་འཕྲིན་རྒྱས་
པའི་གདོང་གྲོགས་མཛོད། དགའ་ལྡན་ལུགས་བཟང་རབ་འཛིན་འདུས་པའི་ཚོགས། དགེ་འདུན་སྡེ་རྣམས་
བཤད་སྒྲུབ་སླར་ནས་སླར། འཕེལ་བའི་ལེགས་འབྱེད་བཞིན་དུ་བསྟན་པར་མཛོད། མཆོད་གཏོར་བསམ་པའི་
རྣལ་འབྱོར་དཔོན་སློབ་ལ། ཉིན་མཚན་ཀུན་ཏུ་ཕྱི་དང་ནང་གི་གྲོགས། དབྱེར་མེད་མཛད་ནས་ནང་དང་རྟོགས་
པའི་ཚོགས། ཡར་གྱི་ཟླ་ལྟར་རྒྱས་པའི་འཕྲིན་ལས་མཛོད། པ་སངས་ལྗོན་པའི་མཆོག་ལས་འདོད་རྒུའི་ཆར།
ཡིད་ཀྱི་རྗེས་སུ་འཇུག་པ་ཇི་བཞིན་དུ། ལྷ་ཆེན་མཐུ་སྟོབས་ལེགས་འོང་དངོས་གྲུབ་ཀྱི། བདག་ཅག་བསམ་པ་
ཡོངས་སུ་གང་བ་མཛོད། སྐུལ་བ་ནི། རིག་འཛིན་ལྟག་འཆང་ཡོན་མཆོད་རྣམས། སྣང་སྲིད་ལྷ་སྲིན་སྡེ་བརྒྱད་
ཀྱི། བྱད་དུ་བཅུག་ན་བྱད་ཐག་གཅོད། ཁྲམ་དུ་བབས་ན་ཁྲམ་ཁ་ཁྱིས། ཤོ་ལ་བཀེད་ན་རྡེལ་སྤོས་ཐོབ། ནད་
ལ་བབས་ན་ནད་ཁ་བསྒྱུར། ཟློག་སྒྱུར་འཕྲིན་ལས་གཉེན་པོ་མཛོད། གཞན་ཡང་བར་དུ་གཅོད་བྱེད་པའི། ནད་
རིགས་བཞི་བརྒྱ་བཞི་དང་། སྟོང་ཕྲག་བརྒྱད་ཅུའི་བགེགས་ཀྱི་ཚོགས། སུམ་བརྒྱ་དྲུག་ཅུ་ཡེ་འབྲོག་གདོན། བྱིས་
པའི་གདོན་ཆེན་བཅོ་ལྔ་དང༌། དུས་མིན་འཆི་བ་རྣམ་པ་བརྒྱད། ལྟས་ངན་བརྒྱད་ཅུ་རྩ་གཅིག་རྣམས། ཟློག་
སྒྱུར་འཕྲིན་ལས་གཉན་པར་མཛོད། འབྲུམ་ནད་འབྲུམ་ལྷོག་གཡན་པ་དང་། སྤྲང་པ་དབལ་དང་གཡན་པའི་
ནད། མཛེ་ཤུ་ཕོལ་མིག་སྐྱ་རྦབ་རླུང༌། བློ་གསལ་ཤ་ཡ་མིག་སེར་དང༌། རྒྱུ་ནད་ཤ་གཟེར་ཁྲག་གི་ནད། གཟེར་
འཐབ་ལེབ་རྒན་རྒྱུ་གཟེར་དང༌། ཁྲག་སྐྱུག་ཁ་ནད་ལ་སོགས་པ། ཟློག་སྒྱུར་འཕྲིན་ལས་གཉན་པར་མཛོད།
400



བད་ནད་སྨྱོ་འབོག་བླ་རྡོལ་དང་། གཡུལ་འཁྲུག་འཐབ་རྩོད་མི་ཁ་ཟ། དུག་སྦྱོར་བསམ་ངན་གྲོས་ངན་བཤམ།
རྨིས་ལྟས་མཚན་མ་བྱུར་ངན་དང༌། སྐེག་སྲི་ངན་པ་ལངས་པ་དང་
། ཆགས་ཆེན་ཉམ་ང་ལ་སོགས་པ། བར་
གཅོད་མི་མཐུན་ཕྱོགས་རྣམས་ཀུན། ཟློག་སྒྱུར་འཕྲིན་ལས་གཉན་པར་མཛོད། བསྟན་སྐྱོང་འཁོར་བཅས་མཐུ་
རྩལ་སྐྱེད། ནད་གདོན་བར་ཆད་ཉམ་ང་ཀུན། ཙྩུབྱོ་སྡང་བའི་དགྲ་ལ་སྦྱོ། བྱོསྦྱོ་གནས་པའི་བགེགས་ལ་བྷོ།
མངའ་གསོལ་ནི། རྡོ་རྗེ་འཆང་དང་སེང་གདོང་ཐོད་ཕྲེང་རྩལ། དཔལ་གསེར་གནུབས་ཆེན་ཉང་དང་ཆོས་དབང་
སོགས། རིག་འཛིན་བླ་མས་དབང་བསྐུར་དམ་ལ་བཏགས། བཀའ་ཉན་མཁའ་འགྲོའི་གཙོ་མོར་མངའ་གསོལ་
ལོ། བགྲངས་ཡས་ཡི་དམ་ཡབ་ཡུམ་ཞི་ཁྲོའི་ལྷ། དཀྱིལ་འཁོར་འཁོར་ལོའི་ལྷ་ཡི་ཚོགས་རྣམས་ཀུན། ལོག་སྨོན་
དགྲ་བགེགས་སྒྲོལ་ཕྱིར་གཡའ་མ་སྐྱོང༌། སྲིད་གསུམ་དྲག་མོ་མཆོག་ཏུ་མངའ་གསོལ་ལོ། དམ་ཉམས་བསྟན་
དགྲ་སྲོག་དབུགས་དཔྱོད་པའི་དུ། རྣལ་འབྱོར་ཡོན་མཆོད་ཀུན་གྱི་སྐྱོང་བའི་མ། རྫུ་འཕྲུལ་མཐུ་རྩལ་ཀུན་གྱི་
བདག་མོ་ཁྱོད། བསྟན་སྲུང་ཡོངས་ཀྱི་གཙོ་མོ་མངའ་གསོལ་ལོ། བདག་ཅག་ཚེ་རིང་ནད་གདོན་ཀུན་ཞི་ཞིང་།
ཚེ་བསོད་སྟོབས་འབྱོར་མངའ་ཐང་ལོངས་སྤྱོད་རྒྱས། ཁམས་ གསུམ་མི་ནོར་འདོད་རྒུའི་དངོས་གྲུབ་ཀུན།
འབེབས་མཛད་ནོར་བདག་དབང་མོར་མངའ་གསོལ་ལོ། མདོར་ན་དཔལ་ལྡན་བླ་མའི་སྐུ་ཚེ་བརྟན། གསང་
གསུམ་བགེགས་ཀྱི་བར་གཅོད་མ་ལུས་ཤིང་། ཐུགས་ཀྱི་བཞེད་དོན་འབད་མེད་ལྷུན་གྲུབ་སྟེ། བསྟན་འགྲོའི་བདེ་
སྐྱིད་སྤེལ་བའི་འཕྲིན་ལས་མཛོད། ཆོས་སྐུ་ཞེས་པ་ནས་མཐུན་པའི་དངོས་སྒྲུབ་མ་ལུས་པ། དེང་
འདི་བདག་ལ་སྩལ་དུ་གསོལ། འཁོར་དང་བསྟན་པ་ལོངས་སྤྱོད་ན། དགྱེས་པར་མཛོད་ཅིག་སྲུང་མའི་ཚོགས།
དགེ་ལེགས་འཕེལ། ( ཞེས་པ་འདི་ར་སྟོད་དགོན་པའི་འཁྲིས་ཀྱི་ཚེ་དཔག་ལྷ་ཁང་གི་འགྲམ་དུ་སྲུང་མ་ཁང་གི་
བྲིས་མ་གཞིར་བཟུང་ནས་བྲིས་པའོ)
3. མཚོ་ལུང་གི་ཡུལ་ལྷ་བསང་མཆོད་བཞུགས་སོ།
སྔོན་ཚེ་རྒྱལ་བ་པདྨ་ཡི། བཀའ་དང་དམ་ཚིག་ལ་གནས་པའི། བོད་ཡུལ་འཛམ་གླིང་གཞི་བདག་ཚོགས།
འདོད་ཡོན་བསང་གི་མཆོད་པ་བཞེས། མི་གཙང་དྲི་ཀུན་སེལ་གྱུར་ཅིག བཀྲེས་སྐོམ་སྡུག་བསྔལ་ཞི་བ་དང་།
སྐྱེ་འགྲོ་བདེ་བའི་འཕྲིན་ལས་མཛོད། ཁྱད་པར་ཡུལ་ཕྱོགས་འདིར་གནས་པའི། དམ་ཅན་དགེ་བསྙེན་རིན་ཆེན་
དབང་། ཁྲོམས་པ་དམག་དཔོན་དགྲ་འདུལ་རྩལ། སྟག་ལངས་དགོན་སྡེ་གྲྭ་འཁོར་བཅས། ཁྲི་གདོང་རྡོ་རྗེ་
བེཀེག་དང་། བོན་མི་རྔ་རྡུང་ཟིལ་པ་གདོང་། བོན་རྒྱལ་སྟག་ལྕམ་གདོང་དམར་སོགས། ཕོ་རྒྱུད་མོ་རྒྱུད་གཞི་
བདག་ཚོགས། སྐུ་མདོག་ཕྱག་མཚན་མ་ངེས་པ། རང་རང་ཆོ་འཕྲུལ་སྣ་ཚོགས་སྟོན། འཕྲིན་ལས་གློག་གི་
ཞགས་པ་ལྟར། མྱུར་སྒྲུབ་ནུས་མཐུ་མངའ་དབང་སྒྱུར། མ་ཐོགས་མྱུར་དུ་ཚུར་གཤེགས་ཤིག བདུད་རྩི་བསང་
གི་མཆོད་པ་བཞེས། གསོལ་ལོ་མཆོད་དོ་དགྱེས་པར་རོལ། གཞན་ཡང་མིང་ནས་མ་ཐོས་པའི། ཕ་རི་གཡས་
དང་ཚུར་རི་གཡོན། མདུན་རི་རྒྱབ་རི་ལ་གནས་པའི། ལྷ་སྲུང་ཡུལ་རི་གཞི་བདག་ཚོགས། གངས་རི་དཀར་
401



དང་སྲིབ་རི་ནག སྲ་བ་བྲག་དང་སྐྱེ་བ་ཤིང༌། འབབ་པ་ཆུ་དང་འགྲོ་བ་ལམ། སྡོད་པ་ཁང་ཁྱིམ་ལ་སོགས་པའི།
གནས་པའི་ཡུལ་ལྷ་ས་བདག་རྣམས། ཀི་ཀི་བསྭོ་བསྭོ་ལྷ་ཡི་འབོད། ཚའོ་ཚའོ་ལྷ་རྒྱལ་ལོ། །
བཙན་གསོལ་ནི། ཀྱི། ཕྱོགས་ཕྱོགས་དེ་ནི་ཕ་གི་ན། ཉི་མ་ནུབ་ཕྱོགས་ཕ་གི་ན། བཙན་ཡུལ་ཟངས་
ཐང་དམར་པོ་ན། པདྨ་དབང་གི་བཀའ་ཉན་པ། ཆེ་བཙན་རོལ་པ་སྐྱ་བདུན་ནི། ཕལ་ཆེར་སྐུ་མདོག་དམར་པོ་
ལ། ཕྱག་ན་བ་དན་ཞགས་པ་བསྣམས། སྡེ་བརྒྱད་དྲེགས་པའི་ཚོགས་དང་བཅས། ཚུར་སྤྱོན་ཚུར་སྤྱོན་གནས་
འདིར་སྤྱོན། ཤུ་ལ་ཏྲི། བཛྲ་ས་མ་ཡ་ཛ། སྦྱོ བཙན་མཁར་དམར་པོའི་ནང་ཤེད་ན། ཤ་ཁྲག་ལོངས་སྤྱོད་
བསམ་མི་ཁྱབ། ཡིད་འོང་སྤྱན་གཟིགས་ཀུན་ནས་མཛེས། དམ་ཚིག་གཙང་མའི་གདན་ལ་བཞུགས། ས་མ་ཡ་
ཏིཥྛ་ལྷན། ཀྱི། སྐྱེས་བུ་རོལ་པ་སྐྱ་བདུན་ནི། འཕྲིན་ལས་མཛད་པས་བསམ་མི་ཁྱབ། པདྨ་དབང་གི་བཀའ་
སྩལ་པའི། དམ་ཚིག་གཏེར་བདག་ཁྱོད་ལ་བསྟོད། གཙང་མའི་སྐུ་ཁྲུས་འདི་འབུལ་ལོ། བདག་དང་ཡོན་གྱི་
བདག་པོ་ལ། ཐུགས་རྗེའི་དབང་གིས་ཉེ་བར་མཛོད། རུ་པ་པུལླེ་ཨགྷཾ་བི་ཤུ་དྡྷེ་སྭཱ་ཧཱ། གཙང་མའི་བདུག་སྤོས་
སྤྲིན་ལྟར་གཏིབས། མེ་ཏོག་སྣང་གསལ་དྲི་མཆོག་དང༌། ཞལ་ཟས་སྙན་པའི་རོལ་མོ་འབུལ། ཐུགས་རྗེའི་
དབང་གིས་ཉེ་བར་མཛོད། དྷུ་པེ། པུཥྛ། ཨ་ལོ་ཀེ གནྡྷེ། ནི་ཝི་དྱེ། ཤ་སྟ་པཱུ་ཙ་ཧོ། ཀྱི། སྐྱེས་བུ་སྲོག་གི་
བདག་པོ་ནི། འཇིགས་བྱེད་རོལ་པ་སྡེ་བདུན་ཚོགས། ཁྱེད་ལ་དགྱེས་པའི་ཡོངས་སྤྱོད་ནི། ཤ་ཁྲག་དམར་གཏོར་
རི་ལྟར་སྤུངས། ཟག་མེད་བདུད་རྩི་མཚོ་ལྟར་བསྐྱིལ། རཀྟའི་ཡོན་ཆབ་རྫིང་ལྟ་གཏམས། སྤྱན་གཟིགས་ཡོངས་
སྤྱོད་སྐར་ལྟར་བཀྲམ། རྔ་གླིང་རོལ་མོ་འབྲུག་ལྟར་སྒྲོག གླུ་དབྱངས་སྙན་པའི་ཚོགས་དང་བཅས། དམ་ཅན་
མཆེད་བདུན་ཐུགས་དམ་བསྐང༌། བཙན་རྒོད་འབར་བའི་ཐུགས་དམ་བསྐང་། སྡེ་བརྒྱད་སྡོང་བཟླའི་ཐུགས་
དམ་བསྐང་། བསྐོར་བསྲུང་དམ་ཅན་ཐུགས་དམ་བསྐང་། ལས་བཞི་ཕོ་ཉའི་ཐུགས་དམ་བསྐང་། སྦྱོ། བསེ་
མཁར་དམར་པོ་ལྡེམས་སེ་ལྡེང༌། དར་དམར་རུ་ཚོན་པུ་རུ་རུ། བ་དན་དམར་པོ་ཡེངས་སེ་ཡེངས། དྲེག་པའི་
མདའ་འཕེན་སྒྲེངས་སེ་སྒྲེངས། ལས་བྱེད་ཤན་པ་རོལ་ལོ་ལོ། བཤུག་པའི་འབོད་སྒྲ་དི་རི་རི། ཆེ་བཙན་རྒྱལ་
པོའི་ཐུགས་དམ་བསྐང་། སློབ་དཔོན་པདྨའི་སྤྱན་སྔ་རུ། ཐུགས་དམ་ཞལ་བཞེས་དེ་དགོངས་ལ། ཁྲི་སྲོང་ལྡེའུ་
བཙན་རྗེ་རིགས་དང་
། རྣལ་འབྱོར་དམ་ལྡན་བརྒྱུད་པ་བཅས། དམ་ཚིག་གཅིག་ཏུ་སྐྱོང་བ་དང༌། སྐུ་ལ་བདོ་
བའི་རིགས་རྒྱུད་ཆོད། ལོག་ལྟའི་སྡེ་དཔུང་ཆམ་ལ་ཕོབ། སྔགས་འཆང་རྡོ་རྗེ་དམ་མ་དྲལ། བཅོལ་ལོ་གཉེར་རོ་
མཐུ་རྩལ་བསྐྱེད། ཡལ་ཡོལ་འབྲིད་བསྐོར་མ་མཛད་ཅིག ངོ་བསྲུང་ཟས་ཕྱིར་མ་འབྲེང་མཛོད། ཐུགས་དང་
འགལ་བ་བསྐོང་གྱུར་ལ། བུ་སྡུག་ཚ་བོ་བཞིན་དུ་སྐྱོངས། རྣལ་འབྱོར་བཅོལ་བའི་འཕྲིན་ལས་མཛོད། །
4. ལོ་མ་བའི་བསང་མཆོད་ཡི་གེ་བཞུགས་སོ།
1:|:ཧཱུྃ༔ སྔོན་ཚེ་པདྨ་ལས་འཁྲུངས་རིག་འཛིན་རྗེ། སྤྱི་བོ་གཙུག་གཏོར་འདི་རུ་མདུན་གྱི་མཁའ། གསལ་
སྟོང་སེམས་ཀྱི་མཁའ་ལ་གློག་སྤྲིན་ལྟར། ཡུལ་ལྷ་གང་ཤར་བསང་མཆོད་འགྲོན་དུ་འབོད། རིན་ཆེན་དབང་ཕྱུག་
402



སྐྱེས་བུ་མཆེད་བདུན་གྱི། གཡས་གཡོན་ཕྱག་གི་བ་དན་ཐུར་མདའ་བཟུང་། སྐེད་ལ་འཁོར་གསུམ་དར་ཐོད་
སག་ལྷམ་གསོལ། སྤྲུལ་པ་ཡང་སྤྲུལ་མ་ལུས་འཁོར་བཅས་དང་། གཞན་ཡང་ཕྱོགས་སུ་སྐྱོང་བའི་ཡུལ་ལྷ་རྣམས།
རྒྱལ་པོ་བྱ་ཁྱུང་ལྟ་བུ་ཞི་བའི་ཚུལ། རྡོ་རྗེ་བེཀེག་ཀླུ་བཙན་ཁྲོས་པའི་གཟུགས། བཙན་རྒོད་ཁྲི་གདོང་རབ་རྒྱལ་
གནོད་སྦྱིན་གྱི། གང་རྒྱལ་གང་བཙན་འཇིགས་རུང་དོམ་ལྟར་རྔམས། ཁྱད་པར་གཡག་སྙིང་གནོད་སྦྱིན་ཆེན་པོ་
བཅས། མི་དཔོན་ཚུལ་གྱི་རབ་བརྗིད་འཇིགས་རུང་བ། རྒྱལ་པོ་རྒྱལ་མོ་བློན་ཡོངས་འཁོར་དང་བཅས། འདིར་
བྱོན་དགྱེས་པའི་གདན་ལ་བརྟན་པར་བཞུགས། ཀྱེ། མཁའ་ལ་ཉི་ཤར་རེས་འགའ་སྦྲང་ཆར་འབེབས། ས་ལ་
རྩི་བཅུད་མེ་ཏོག་སྣ་ཚོགས་འཁྲུངས། བར་དུ་དགོན་ཡུལ་ཆོས་འབྱོར་ཟླ་ལྟར་འཕེལ། ཁྱད་པར་དུས་བཟང་ཟླ་བ་
ཡར་གྱི་ངོ༌། ལྷ་ཤུག་ཤིང་སྣ་དུད་པའི་སྤྲིན་ཆེན་པོ། ཕྱེ་མར་ཕྱེ་འབུལ་རྒྱ་ཇ་བཏུང་བ་དང་། འོ་ཞོ་སྨན་སྣ་དར་
ཟབ་རིན་ཆེན་ལྔ། དཀར་གསུམ་མངར་གསུམ་འབྲུ་སྣ་ལྔ་ཡིས་བསང་། རི་ལྟར་སྤུངས་པའི་མཆོད་གཏོར་མཉམ་
པ་བཞིན། མཚོ་ལྟར་འཁྱིལ་བའི་བདུད་རྩི་རྒྱ་མཚོའི་ཚོགས། འདི་ལྟར་མངོན་སུམ་ལེགས་པར་བཤམས་པ་
དང༌། ཡིད་ཀྱི་སྤྲུལ་པའི་ཕྱི་ནང་མཆོད་པས་བསང་། ཀྱེ། འདི་ལྟར་བསང་མཆོད་བགྱིས་པའི་རྣམ་དཀར་གྱིས།
སྤྱི་དང་ཁྱད་པར་ལོ་མ་ཡུལ་གྲོང་འདིར། མི་ལ་འཁོན་འཁྲུག་ཕྲག་དོག་རིགས་རྒྱ་སྒྲོལ། རྣམ་རྟོག་གཟུང་འཛིན་
ནད་སྐྱོན་བྲལ་གྱུར་ཅིག མི་ལ་ནད་མེད་ཁ་རྗེ་དབང་ཐང་མཐོ། ཕྱུགས་ལ་ནད་མེད་འོ་ཞོ་རྩི་མར་བཅུད། ལོ་ལ་
ནད་མེད་འབྲུ་བཅུད་འཕེལ་བར་མཛོད། མི་ཤིས་རྒུད་པའི་གཡུལ་ལས་རྒྱལ་བར་མཛོད། ཉིན་གྱི་བྱ་ར་མཚན་
གསུམ་མེལ་ཚེ་མཛོད། སྔོན་སྲུང་རྗེས་སྐྱོར་འདོད་པའི་དོན་ཀུན་འགྲུབ། མི་ནོར་ཡུལ་འཁོར་ཀུན་ནས་སྲུང་བ་
དང་། ཁྱད་པར་དགོན་གནས་དགེ་འདུན་འཕེལ་རྒྱས་མཛོད། བསླུ་བ་མེད་པ་སྐྱབས་གནས་དཀོན་མཆོག་
གསུམ། མཐུ་ལྡན་སྲུང་མ་ཡུལ་ལྷ་གཞི་བདག་གིས། ཕུན་ཚོགས་རྣམ་པར་དཀར་བའི་འཕྲིན་ལས་ཀྱི། ཕྱོགས་
དུས་ཀུན་ཏུ་རྒྱས་པའི་དགེ་ལེགས་སྩོལ། (གསལ་བཤད། མཚོ་ལུང་བའི་བསང་ཡིག་ལས་བཀྲེས་སྐོམ་ནུས་མཐུ་
འཕེལ་རྒྱས་ནི་ཞེས་པར་བཀྲེས་སྐོམ་སྡུག་བསྔལ་ཞི་བ་དང་ཞེས་བསྒྱུར་ཡོད་པ་དང་མཇུག་ཏུ་ཡང་ལ་གནས་པའི་
ཞེས་པར་གནས་པའི་ཡུལ་ལྷ་ཞེས་བསྒྱུར་བ་དང་། ལོ་མ་བའི་བསང་ཡིག་ལས་ཡིག་ནོར་ཤིན་ཏུ་མང་བས་དཔེར་
ན་དེ་ནི་བསང་མཆོད་རྗེས་པའི་གནམ་དཀར་གྱིས། འདི་ལྟར་བསང་མཆོད་བགྱིས་པའི་རྣམ་དཀར་གྱིས་ཞེས་
བཅོས་ཁུལ་བྱས་ཡོད་ཀྱང་ཡིག་ནོར་ཤིན་ཏུ་མང་སྟབས་བློ་དང་ལྡན་པ་རྣམས་ཀྱིས་དཔྱད་པར་ཞུ)
5. རྫ་ཡུལ་རོང་སྟོད་ཀྱི་བསང་མཆོད་ཡི་གེ་བཞུགས་སོ། །
ན་མོ་པདྨ་བཛྲ་ཡ། སྦས་ཡུལ་པདྨ་བཀོད་ཀྱི་ཤར་སྒོ་གནས་ཆེན་རྫ་ཡུལ་གངས་རིའི་རྩ་གསུམ་དཔའ་བོ་
མཁའ་འགྲོ་གནས་གཏེར་སྲུང་མ་སྤྱི་ལ་མཆོད་འབུལ་དུ་བགྱིས་པ་ཀུན་བཟང་རོལ་མཚོའི་དགའ་སྟོན་ཞེས་བྱ་བ་
བཞུགས་སོ། །
སྣོད་གཙང་མའི་ནང་སྤོས་དང་རྫས་སྣ་ཚོགས་གཏོར་འབྲུ་སྣ། ཇ་ཆང་གི་ཕུད་སོགས་གང་འབྱོར་བཤམས།
403



སྨན་ཤིང་བཟང་བའི་བསང་གསུར་སོགས་བཏང་བ་གང་ལའང་རྒྱུད་དེ། གཟུང་འཛིན་ཆོས་རྣམས་མི་དམིགས་
སྟོང་པའི་ངང་། རང་ཉིད་ཡི་དམ་ལྷ་རུ་གསལ་བའི་མདུན། རུཾ་ལས་རིན་ཆེན་ཨཱ་ལས་བྷན་དྷའི་སྣོད། སྟོང་
གསུམ་དང་མཉམ་ཕྱི་ནང་རྫས་རྣམས་ཀུན། རཾ་ཡཾཁཾ་གིས་བསྲེགས་གཏོར་བཀྲུས་ཏེ་སྦྱངས། ཨོཾ་ཨཱ་ཧཱུྃ ། གིས་
ནམ་མཁའི་མཐའ་ཁྱབ་སྤེལ། ཨོཾ་མཆོད་ཡོན་མེ་ཏོག་སྤོས་མེ་དྲི་ཞལ་རོལ། ཨཱ་གཟུགས་སྒྲ་དྲི་རོ་རེག་བྱ་ལྷ་མོའི་
ཚོགས། ཧཱུྃ་སྨན་དང་རཀྟ་གཏོར་མའི་བྱང་ཆུབ་སེམས། ཧ་ཧོ་ཧྲི༔ཀུན་བཟང་མཆོད་པའི་སྤྲིན་གྱི་ཕུང་པོར་གྱུར།
སྤྲོ་ན་སྔགས་དྲུག་ཕྱག་དྲུག་དང༌། ཕེམ་ཕེམ་སྒྲ་ཡིས་མགྲོན་རྣམས་སྤྱན་དྲངས་ནས། མདུན་གྱི་ནམ་མཁར་རང་
རང་གདན་ལ་བཞུགས། ཕྱག་འཚལ་མཆོད་འབུལ་ཉམས་ཆག་འགལ་འཁྲུལ་བཤགས། སྒོ་གསུམ་གུས་པ་ཆེན་
པོས་བསྟོད་པར་བགྱི། མི་མཐུན་རྐྱེན་སེལ་མཐུན་རྐྱེན་བསམ་དགུ་སྒྲུབ། མཆོག་དང་ཐུན་མོང་དངོས་གྲུབ་མ་
ལུས་སྩོལ། ཧཱུྃ། དུས་གསུམ་སངས་རྒྱས་ཀུན་འདུས་པདྨ་འབྱུང༌། རྩ་གསུམ་དྲིན་ཅན་ཀུན་འདུས་པདྨ་འབྱུང་།
དམ་ཅན་ཆོས་སྐྱོང་ཀུན་འདུས་པདྨ་འབྱུང༌། སྙིགས་དུས་སྐྱབས་གནས་ཀུན་འདུས་པདྨ་འབྱུང༌། ཞལ་མཇལ་
གསུང་ཐོས་བཀའ་གཏེར་ཆོས་འབྲེལ་བའི། དགུ་ལྡན་བླ་མ་ཡི་དམ་ཞི་དང་ཁྲོ། མཁའ་འགྲོ་ཆོས་སྐྱོང་དམ་ཅན་
ཐམས་ཅད་ལ། དམ་རྫས་བདུད་རྩིའི་མཆོད་པ་འདི་འབུལ་བཞེས། པདྨ་བཛྲ་བྷུ་དྷ་ཐོད་ཕྲེང་རྩལ། མི་བསྐྱོད་
རྡོ་རྗེ་པདྨ་དབང་ཆེན་དང༌། རིག་འཛིན་ཐོད་ཕྲེང་གུ་རུ་དྲག་པོ་དང་། སངས་རྒྱས་དཔའ་བོ་རྟ་མགྲིན་ཕྱག་རྡོར་
སོགས། བླ་མ་དགོངས་འདུས་ཉིས་བརྒྱ་ཉེར་ལྔའི་ལྷ། ཡི་དམ་དགོངས་འདུས་མཁའ་འགྲོ་དགོངས་པ་འདུས།
ཆོས་སྐྱོང་དགོངས་འདུས་དཀྱིལ་འཁོར་ལྷ་རྣམས་ལ། དམ་རྫས་བདུད་རྩིའི་མཆོད་པ་འདི་འབུལ་བཞེས། ཁྱད་
པར་རྫ་ཡུལ་གངས་ཀྱི་ར་བ་ཡི། རྩ་གསུམ་བླ་མཚོ་དགོངས་འདུས་བླ་མཚོ་དགུ། མཚོ་གཡུ་ཉིས་བརྒྱ་ཉེར་ལྔ་
གངས་རི་དགུ། བྲག་རི་དགུ་དང་སྐུ་དབྱིངས་རིགས་བཅུ་གཅིག དེའུ་འབུར་མཐོང་གྲོལ་རྒྱ་གར་མེ་ཏོག་སོགས།
སྣོད་བཅུད་དག་པ་རབ་འབྱམས་གཞལ་ཡས་སུ། བཞུགས་པའི་རྩ་གསུམ་དཔའ་བོ་མཁའ་འགྲོ་ལ། དམ་རྫས་
བདུད་རྩིའི་མཆོད་པ་འདི་འབུལ་བཞེས། རྡོ་རྗེ་སེམས་དཔའ་ཞི་བ་བཞི་བཅུ་གཉིས། དཔལ་ཆེན་ཆེ་མཆོག་ཁྲག་
འཐུང་ལྔ་བཅུ་བརྒྱད། སྒྲུབ་ཆེན་བཀའ་བརྒྱད་བདུན་བརྒྱ་ཉེར་ལྔ་ལྷ། རྟ་ཕག་ཡབ་ཡུམ་མཁའ་འགྲོ་ཡབ་ཡུམ་
བཅུ། འབུམ་ཕྲག་གྲངས་མེད་དཔའ་བོ་མཁའ་འགྲོའི་ཚོགས། མ་མོ་འབུམ་སྡེ་བསྟན་མ་བཅུ་གཉིས་སོགས།
འཁོར་འདས་དཔའ་བོ་མཁའ་འགྲོ་གིང་བཅས་ལ། དམ་རྫས་བདུད་རྩིའི་མཆོད་པ་འདི་འབུལ་བཞེས། རྟ་
མགྲིན་ནག་པོ་ཨེ་ཀ་ཛ་ཊི་ཡུམ། སྲས་མཆོག་ཤན་པ་ལྷ་སྲིན་སྡེ་བརྒྱད་འཁོར། པེ་དཀར་རྒྱལ་པོ་བདུད་ཕོ་རྨེ་རུ་
ཙེ། གཟའ་བདུད་ནག་པོ་ཀླུ་བདུད་མགོ་དགུ་པ། མ་མོ་ཁྲག་འཛག་འཆི་བདག་གཤིན་རྗེ་དང༌། ཡམ་ཤུད་
དམར་པོ་ནོར་བུ་བཟང་པོ་སོགས། རང་རང་སྡེ་དཔུང་འཁོར་ཚོགས་བསམ་མི་ཁྱབ། དམ་རྫས་བདུད་རྩིའི་
མཆོད་པ་འདི་འབུལ་བཞེས། སྲུང་མ་ཀུན་འདུས་བླ་རི་ལ་གནས་ཤིང་། མ་ནིང་ལེགས་ལྡན་ཕྱག་བཞི་བྱ་སེང་
གདོང་། ཙ་རི་སྤྱང་བཞོན་ལྷ་མོ་དཔོན་གཡོག་ཚོགས། སྐུ་གསུང་ཐུགས་ཡོན་འཕྲིན་ལས་འཁོར་བཅས་ཀྱི།
མགོན་པོ་མ་མོ་དཔལ་མགོན་བདུན་ཅུ་ལྔ། སྤྲུལ་དང་ཡང་སྤྲུལ་མགོན་དམག་བསམ་མི་ཁྱབ། མཆོད་པར་འོས་
404



པའི་མགྲོན་རྣམས་ཐམས་ཅད་ལ། དམ་རྫས་བདུད་རྩིའི་མཆོད་པ་འདི་འབུལ་བཞེས། གནས་འདིར་པད་
འབྱུང་ཡབ་ཡུམ་རྗེ་འབངས་ཀྱིས། རི་སྙེད་སྦས་པའི་གཏེར་ཁ་བཞུགས་པ་ཡི། རྒྱུད་སྡེ་དཀྱིལ་འཁོར་རྒྱ་མཚོ་རྩ་
གསུམ་ལྷ། བླ་མ་ཡི་དམ་དཔའ་བོ་མཁའ་འགྲོ་དང་། བཀའ་གཏེར་སྲུང་མ་གཉན་པོ་ཐམས་ཅད་དང་། རྣལ་
འབྱོར་བདག་གིས་མཆོད་ཅིང་བསྟེན་པའི་ལྷ། འགོ་བའི་ལྷ་ལྔ་སྐྱོབས་པའི་ལྷ་སྲུང་ཚོགས། དམ་རྫས་བདུད་རྩིའི་
མཆོད་པ་འདི་འབུལ་བཞེས། འཆི་ཕུ་བྲག་བཙན་རྡོ་རྗེ་དྲག་པོ་རྩལ། གཡུ་ལུང་གང་བཙན་རྡོ་རྗེ་དབང་བཙན་
རྩལ། སྤུ་རི་སྦ་བཙན་རྡོ་རྗེ་ཡེ་ཤེས་རྩལ། ཀོང་མ་དྲིད་བཙན་རྡོ་རྗེ་མཆོག་རྒོད་རྩལ། སྤུ་རི་སྤུ་བཙན་རྡོ་རྗེ་སྲུང་
མ་རྩལ། བྲག་དམར་རྫོང་བཙན་རྡོ་རྗེ་དགྲ་འཇོམས་རྩལ། སྟག་མོང་རོང་བཙན་རྡོ་རྗེ་ལེགས་པར་རྩལ། དམ་
རྫས་བདུད་རྩིའི་མཆོད་པ་འདི་འབུལ་བཞེས། གང་བཟའ་འབྲོག་གནས་ཡཀྵཀ་ལ་དང༌། ཁྱུང་གདོང་ཡུ་
འབེབས་གང་དཀར་བདུད་འཇོམས་སོགས། འབར་བ་སྤུན་བདུན་རྡོ་རྗེ་བྲག་བཙན་ཚོགས། སྙིང་ཉེའི་གྲོགས་
ལྟར་འཕྲིན་ལས་ཐོགས་མེད་སྒྲུབས། ཀླུ་བཙན་མཆེད་འཁོར་སུམ་བརྒྱ་དྲུག་ཅུ་བཅས། རྫ་ཡུལ་གངས་རིའི་
ཕྱོགས་མཚམས་སྟེང་འོག་བཅུ། གནས་པའི་ཡུལ་ལྷ་གཞི་བདག་ཐམས་ཅད་ལ། དམ་རྫས་བདུད་རྩིའི་མཆོད་པ་
འདི་འབུལ་བཞེས། གནས་བདག་ནག་པོ་དགུ་དང་དམར་པོ་བཙན། ཤར་གྱི་སྒོ་སྲུང་རོང་བཙན་ཁ་བ་དཀར།
ལྷོ་ཡི་སྒོ་སྲུང་རྫ་བདུད་ནག་པོ་དང་། ནུབ་ཀྱི་སྒོ་སྲུང་འབྲོག་གནས་མཆེད་བདུན་ཚོགས། བྱང་གི་སྒོ་སྲུང་ཀླུ་
བཙན་བཀའ་འཁོར་སོགས། མཆོད་འོས་མིང་དང་མཚན་ནས་མ་ཐོས་པའི། ཕྱི་ནང་གསང་བའི་གནས་གཏེར་
སྲུང་མ་ལ། དམ་རྫས་བདུད་རྩིའི་མཆོད་པ་འདི་འབུལ་བཞེས། གཞན་ཡང་ཡུལ་འདིའི་ཕུ་མདའ་ཉིན་སྲིབ་ཀྱི།
གངས་བྲག་གཡའ་ས་རྫ་རི་ནགས་ཚལ་དང༌། ཆུ་མིག་འབབ་ཆུ་ནེའུ་གསེང་རྫིང་བུ་དང་། སྒྲུབ་ཕུག་ཤིང་གཅིག་
རྡོ་ལེབ་འཕྲང་དུ་ལ། གནས་པའི་རིགས་དང་སྡེ་ཚན་དཔག་ཏུ་མེད། ངེས་མེད་ལྷ་སྲིན་ཕོ་མོ་མ་ནིང་ཚོགས།
གནས་གཏེར་ཡུལ་འདིའི་བདག་པོ་ཐམས་ཅད་ལ། དམ་རྫས་བདུད་རྩིའི་མཆོད་པ་འདི་འབུལ་བཞེས། ཁྱེད་
རྣམས་མཆོད་ཅིང་འཕྲིན་ལས་ཞུ་བ་ནི། ནད་གདོན་འཇིགས་པ་བརྒྱད་དང་བཅུ་དྲུག་ཞི། འབྱོར་ཕྱུག་བློ་གྲོས་
མཁྱེན་བརྩེ་ཡེ་ཤེས་རྒྱས། འཁོར་འདས་ལེགས་ཚོགས་སྣང་སེམས་དབང་དུ་བསྡུད། དྲག་པོའི་སྦྱོར་བ་བདུད་
ཀྱིས་དགྲ་བགེགས་གཞོམ། བྱང་ཆུབ་ལམ་གྱི་བར་ཆད་ཐམས་ཅད་སེལ། ཚེ་འདི་ཉིད་ལ་རིག་འཛིན་མཆོག་གྲུབ་
ནས། དོན་གཉིས་རྒྱལ་ལོ་ལྷུན་གྱིས་གྲུབ་པར་མཛོད། རྒྱལ་ཁམས་ལ་གནོད་ནད་དུག་མུ་གེ་དང༌། མ་རུང་
མཚོན་འཁྲུག་ཕྱི་ཡི་དགྲ་བགེགས་བཟློག ནག་ཕྱོགས་མི་བསུན་བསམ་ངན་སྦྱོར་རྩུབ་ཅན། སྐྱེ་འགྲོ་ཕོ་མོ་ནང་གི་
དགྲ་བགེགས་ཐུལ། གཏེར་རྫུན་བན་དགྲ་བདུད་རིགས་ཕོ་མོ་སོགས། དམ་ལོག་སློབ་མ་གསང་བའི་དགྲ་
བགེགས་སོལ། ཡང་གསང་ཉོན་མོངས་དུག་ལྔའི་དགྲ་བགེགས་རྣམས། སྐུ་གསུམ་ཡེ་ཤེས་དབྱིངས་སུ་ད་ལྟར་
སྒྲོལ། དམ་རྫས་བདུད་རྩིའི་མཆོད་པ་འདི་འབུལ་བཞེས། པདྨའི་སྦས་ཡུལ་བྱིན་ཆགས་དགེ་མཚན་འདུས། ཕྱི་
ནང་གསང་བའི་བདུད་སྡེའི་བར་ཆད་ཞི། འགྲོ་དོན་དར་རྒྱས་གཞན་ཕན་ལྷུན་གྲུབ་ཀྱི། བཀྲ་ཤིས་ཆོས་སུ་རྒྱལ་
ལོ་གཡེལ་མེད་སྒྲུབ། འཇིག་རྟེན་ཁམས་འདིར་ཆར་འབེབས་འབྲུ་འཕེལ་ཞིང་། འཁྲུག་རྩོད་ནད་ཞི་སྐྱེ་འགྲོ་བདེ་
405



ལྡན་ཞིང་། གསང་སྔགས་བསྟན་དང་བསྟན་འཛིན་རབ་རྒྱས་ནས། ཆོས་དང་བཀྲ་ཤིས་བདེ་ལེགས་འཕེལ་བར་
མཛོད། སརྦ་མངྒ་ལཾ། །
6. ཚ་བ་རོང་གི་ཕྱོགས་སུ་ཡོད་པའི་ཁ་བ་དཀར་པོའི་གསང་མཆོད་ཡི་གེ་བཞུགས་སོ།
གནས་མཆོག་ཁ་བ་དཀར་པོའི་བསང་ཡིག་དངོས་གྲུབ་ཆར་འབེབས།
ཀྱི གླིང་བཞི་གླིང་མཆོག་འཛམ་བུ་གླིང་། གནས་མཆོག་ཉི་ཤུ་རྩ་བཞི་ནས། ལྷོ་མོན་ཚ་བ་རོང་གི་ཡུལ།
འཇང་བོད་གཉིས་ཀྱི་ས་མཚམས་ན། གནས་མཆོག་ཁ་བ་དཀར་པོ་ནི། ཨེ་ཝཾ་ཆོས་འབྱུང་ཕོ་བྲང་ནས། གངས་
རི་རིན་ཆེན་སྤུངས་པ་འདྲ། སྟེང་ན་ཉི་ཟླ་གཟའ་སྐར་བཀྲ། ས་ལ་ལོ་ཐོག་སྣ་ཚོགས་འཁྲུངས། ཕྱོགས་མཚམས་
རི་ཕྲན་མང་པོས་བསྐོར། རྩི་ཤིང་སྣ་ཚོགས་བསིལ་བའི་ཚལ། མེ་ཏོག་སྣ་ཚོགས་སྐད་དེ་སྐད། གཅན་གཟན་སྣ་
ཚོགས་འདུ་རུ་རུ། རི་དྭགས་སྣ་ཚོགས་ཤིངས་སེ་ཤིངས། འདབ་ཆགས་གསུང་སྙན་སི་ལི་ལི། འབྲུག་གློག་ཐོག་
ཆེན་འུ་རུ་རུ། གཡའ་ཆུ་གངས་ཆུ་སི་ལི་ལི། རྒྱ་མཚོ་ཆུ་མིག་ཀྱི་ལི་ལི། ཆུ་སྒྲ་གླང་ཆེན་ངུར་བ་འདྲ། བྲག་སྒྲ་རྔ་སྒྲ་
འགྱིང་བ་འདྲ། དཔའ་བོ་མཁའ་འགྲོ་འདུ་བའི་གནས། སྐལ་ལྡན་ཕོ་མོ་ཚོགས་པའི་གནས། གཡུ་ཡི་ཐང་ཆེན་
སྐད་དེ་སྐད། ཤེལ་གྱི་གུར་ཕུབ་ཀྱི་ལི་ལི། རིན་ཆེན་ཡོལ་བ་ཁྲ་ལ་ལ། རྒྱབ་ཏུ་མུ་མེན་འཕྲང་ཐག་བརྒྱངས། ནང་
དུ་གཡུ་ཡི་ཀ་བ་བཙུགས། སྟེང་དུ་རིན་ཆེན་གསེར་ཁྲི་བརྩིགས། ཉི་ཟླ་གསལ་བའི་འོད་ཟེར་འཕྲོ། དེ་ན་ཞིང་
སྐྱོང་ཕོ་མོ་བཞུགས། །
ཤཱཀྱའི་བསྟན་པ་བསྲུང་བའི་ཕྱིར། ཞིང་ཁམས་དཔག་མེད་སྐྱོང་མཛད་པའི། རི་དབང་ཁ་བ་དཀར་པོ་སྟེ།
དུང་གི་མི་ཕོ་དཀར་པོ་དེ། ཞལ་ནི་ཟླ་བ་རྒྱས་པ་འདྲ། སྤྱན་ནི་ཉི་ཟླ་ཤར་བ་འདྲ། ཆིབས་སུ་དུང་རྟ་དཀར་པོ་
བཅིབས། སྐུ་ལ་དར་དཀར་བེར་ཆེན་གསོལ། དབུ་ལ་རིན་ཆེན་སྲོག་ཞྭ་གསོལ། སྐུ་ནི་རི་རྒྱལ་ལྷུན་པོ་འདྲ།
གསུང་ནི་འགགས་མེད་ཆོས་སྒྲ་སྒྲོག ཐུགས་ནི་གསལ་སྟོང་ཆོས་ཀྱི་སྐུ། ཡོན་ཏན་རྒྱལ་བ་ཉིད་དང་མཉམ།
འཕྲིན་ལས་རྫུ་འཕྲུལ་ཐོགས་པ་མེད། རི་དབང་རྒྱལ་པོ་བྱོན་པའི་ཚེ། མི་དཀར་རྟ་དཀར་ལྡིངས་སེ་ལྡིངས།
འཁོར་ཚོགས་དེ་འདྲ་བསམ་མི་ཁྱབ། སྟག་རས་གཡས་ལ་གཟིག་ཤུབས་གཡོན། རལ་གྲི་མེ་འོད་གློག་ལྟར་འཁྱུག
གསེར་ཁྲབ་སེར་པོ་སི་ལི་ལི། གཡུ་ཐུར་སྔོན་པོ་འཁྲུགས་སེ་འཁྱུག ཟ་འོག་སྒ་སྟན་ལམས་སེ་ལམ། རིན་ཆེན་སྒ་
ཁྲ་དབང་སེ་དབང་། དུང་གི་ཡོབ་བ་ཁྲ་ལ་ལ། བྱུ་རུའི་གོང་རྨེད་སྤྲིངས་སེ་སྤྲིང་། ལྷ་སྲིན་སྡེ་བརྒྱད་འཁོར་གྱིས་
བསྐོར། ཁྱོད་ཀྱི་སྤྲུལ་པ་བསམ་མི་ཁྱབ། ཡིད་ཀྱི་སྤྲུལ་པ་སྟོང་གསུམ་གང་། དགོས་འདོད་བསམ་པ་ཡིད་བཞིན་
འགྲུབ། གཡག་ལུག་ར་གསུམ་ཕྱུར་མར་དང་། འདོད་ཡོན་མཆོད་པ་སྣ་ཚོགས་ཀྱིས། རི་དབང་རྒྱལ་པོ་འཁོར་
བཅས་དང༌། བདག་གིས་བསམ་པ་འགྲུབ་ཏུ་གསོལ། །
ཀྱི བཙན་གྱི་རྒྱལ་པོ་མི་དམར་རྟ་དམར་ཅན། སྐུ་ལ་དར་དམར་བེར་ཆེན་གསོལ། ཕྱག་ན་མདུང་དར་
དམར་པོ་འཕར། འཁོར་ཡང་དེ་འདྲ་བསམ་མི་ཁྱབ། འདོད་ཡོན་སྣ་ཚོགས་དུད་པས་བསངས། བདུད་ཀྱི་རྒྱལ་
406



པོ་མི་ནག་རྟ་ནག་ཅན། སྐུ་ལ་དར་ནག་བེར་ཆེན་གསོལ། ཕྱག་ན་མདུང་དར་ནག་པོ་འཕར། འཁོར་ཡང་དེ་
འདྲ་བསམ་མི་ཁྱབ། འདོད་ཡོན་སྣ་ཚོགས་དུད་པས་བསངས། ཀླུ་ཡི་རྒྱལ་པོ་མི་སྔོན་རྟ་སྔོན་ཅན། སྐུ་ལ་དར་
སྔོན་བེར་ཆེན་གསོལ། ཕྱག་ན་མདུང་དར་སྔོན་པོ་འཕར། འཁོར་ཡང་བསམ་དེ་འདྲ་བསམ་མི་ཁྱབ། འདོད་
ཡོན་སྣ་ཚོགས་དུད་པས་བསངས། སྨན་གྱི་རྒྱལ་མོས་ཤ་བ་ཆིབས་སུ་བཅིབས། སྐུ་ལ་དར་དཀར་གོས་སུ་གྱོན།
ཕྱག་ན་མདུང་དར་དཀར་པོ་འཕར། འཁོར་ཡང་དེ་འདྲ་བསམ་མི་ཁྱབ། འདོད་ཡོན་སྣ་ཚོགས་དུད་པས་
བསངས། ས་ལྷ་སེར་པོས་ཕྱག་ལ་ཆིབས། སྐུ་ལ་རིན་ཆེན་རྒྱན་གྱིས་བརྒྱན། ཕྱག་ན་རིན་ཆེན་བུམ་པ་བསྣམས།
འཁོར་ཡང་དེ་འདྲ་བསམ་མི་ཁྱབ། འདོད་ཡོན་སྣ་ཚོགས་དུད་པས་བསངས།
༸ གཞན་ཡང་བསང་ཞིང་མཆོད་པ་ནི། ཤར་ཕྱོགས་ལྷ་ཡི་གཞལ་ཡས་ན། དགྲ་བཅོམ་དྲང་སྲོང་
འཁོར་བཅས་རྣམས། འདོད་ཡོན་སྣ་ཚོགས་དུད་པས་བསངས། ལྷོ་ཕྱོགས་གཤིན་རྗེའི་གཞལ་ཡས་ན། དྲག་
བྱེད་གཤེན་རྗེའི་ཕོ་མོ་རྣམས། འདོད་ཡོན་སྣ་ཚོགས་དུད་པས་བསངས། ནུབ་ཕྱོགས་མ་མོ་གཞལ་ཡས་ན། མ་
མོ་བྱེ་བ་འཁོར་བཅས་རྣམས། འདོད་ཡོན་སྣ་ཚོགས་དུད་པས་བསངས། བྱང་ཕྱོགས་གནོན་སྦྱིན་གཞལ་ཡས་ན།
གནོད་སྦྱིན་གཏེར་བདག་ཕོ་མོ་རྣམས། འདོད་ཡོན་སྣ་ཚོགས་དུད་པས་བསངས། འོག་ཕྱོགས་ཀླུ་ཡི་གཞལ་ཡས་
ན། ཀླུང་རིགས་བྱེ་བ་འཁོར་བཅས་རྣམས། འདོད་ཡོན་སྣ་ཚོགས་དུད་པས་བསངས། མཐའ་སྐོར་ཕྱོགས་བཞི་
མཚམས་བརྒྱད་ན། ས་བདག་རྒྱལ་ཕྲན་མང་པོ་དང༌། འཁོར་ཡང་དེ་འདྲ་བསམ་མི་ཁྱབ། བཀའ་ཉན་ཕོ་ཉ་ལ་
སོགས་ཏེ། རོང་བཙན་འཁོར་དང་བཅས་པས་བསངས། །
༸ གཞན་ཡང་བསང་ཞིང་མཆོད་པ་ནི། སྤྱི་རྫ་གངས་དཀར་ཏི་སེ་བསངས། ཕ་ཞང་རྨ་གཉན་སྤོང་ར་
བསངས། མ་ཞང་ཐང་ལྷ་ཡར་བཞུགས་བསངས། བདག་ཞང་ཙ་རི་ཙ་གོང་བསངས། ཕོ་བོ་ལ་ཕྱི་གངས་རི་
བསངས། ནུ་བོ་སྒམ་པོ་བསིལ་ལྗོངས་བསངས། སྲས་མོ་གངས་དཀར་ཤ་མེད་བསངས། འཇིག་རྟེན་བརྟན་མ་
བཅུ་གཉིས་བསངས། ཕྱི་བློན་གཡོ་བ་གཡུ་རྩེ་བསངས། བར་བློན་སྟག་མ་སྟོང་པོ་བསངས། ནང་བློན་སྟག་རྩེ་
དཔལ་འཁྲུལ་བསངས། བླ་བྲག་སྐུ་བླ་དཔང་རྩོལ་བསངས། བླ་མཚོ་ཆུ་མིག་ནགས་རིངས་བསངས། བླ་ཤིང་
དར་ཤིང་དགུ་སྤྲུལ་བསངས། འོག་རྟ་ཕ་འོང་དྲིལ་དཀར་བསངས། ཕོ་ཉ་གད་ས་ལྟོག་བཞུགས་བསངས། གཙོ་
བོ་རྔམ་ཆེན་སྤྱི་རིངས་བསངས། དགེ་བསྙེན་རྡོ་རྗེ་དབང་ཕྱུག་བསངས། དགེ་བསྙེན་རྡོ་རྗེ་རྩེ་དགུ་བསངས། ཁ་
བ་དུང་དཀར་ཆེན་པོ་བསངས། རྔམ་གླིང་གཡག་རི་ཆེན་པོ་བསངས། ཆུ་དཀར་དབུ་བདུན་རོལ་མོ་བསངས།
སྦ་རྒོད་བན་སྡེ་སེལ་བ་བསངས། སྒོམ་ཆེན་བོན་པ་གཡུ་ལུང་བསངས། རི་དབང་ཀ་ལ་དབང་བ་བསངས།
དགེ་བསྙེན་རྡོ་རྗེ་བྲག་བཙན་བསངས། གཉན་ཆེན་བྲག་དཀར་མཆོད་གསུམ་བསངས། བཙན་རྒོད་རྡོ་རྗེ་
ལེགས་པ་བསངས། མཚོ་ཆེན་ནུ་སོར་བདུད་མོ་བསངས། ཁྱུང་ཆེན་མ་ཐོགས་བུ་ལྡིང་བསངས། མ་རྒོད་མ་
བྲལ་བུ་འགྲོལ་བསངས། བོན་པོ་གཡུ་འབྲུག་བྱ་བ་བསངས། སྲིང་བའི་རྒན་མོ་ཡུམ་ཆེན་བསངས། ཕུ་འཇོར་
ལྕགས་རི་ནག་པོ་བསངས། ཐ་ཆེན་བཙན་མོ་སྤུན་དགུ་བསངས། རྡོ་རྗེ་བགེགས་འདུལ་ལ་སོགས་ཏེ། མི་ཕོ་རྫུ་
407



འཕྲུལ་ལྔ་དགུ་བསངས། ཁ་ལ་དུང་དཀར་ལ་སོགས་ཏེ། སྲིན་མོ་ཕོ་ཉ་མགྱོགས་དགུ་བསངས། །
ཀྱི ཤར་ཕྱོགས་བསྲུང་བའི་སྒོ་སྲུང་ནི། ཕྱི་སྲུང་ལྕོག་གམ་གཉན་པོ་བསངས། ནང་སྲུང་བཙན་རྒོད་རྡོ་
བན་བསངས། ལྷོ་ཕྱོགས་བསྲུང་བའི་སྒོ་སྲུང་ནི། ཕྱི་སྲུང་སྨུག་ལ་རི་ནག་བསངས། ནང་སྲུང་རྩེ་བླ་གཉན་པོ་
བསངས། ནུབ་ཕྱོགས་བསྲུང་བའི་སྒོ་སྲུང་ནི། ཕྱི་སྲུང་བཙན་རང་སྟག་ཅོག་བསངས། ནང་སྲུང་རྡོ་བན་རྟ་
བཞོན་བསངས། བྱང་དགྲ་ལམ་གཅོད་སྒོ་སྲུང་ནི། ཕྱི་སྲུང་དགྲ་འདུལ་དབང་ཕྱུག་བསངས། ནང་སྲུང་སྟག་
ཤོད་རི་ནག་བསངས། མངའ་བདག་དཔའ་བོ་ཆེན་པོ་བསངས། མགོན་པོ་ཙན་དན་བེང་ཆེན་བསངས།
གཏེར་བདག་གནོད་སྦྱིན་ཐམས་ཅད་བསངས། །
༸ གཞན་ཡང་བསང་ཞིང་མཆོད་པ་ནི། གནས་མཆོག་ཁ་བ་དཀར་པོ་བསངས། གཙོ་བོ་རྔམ་ཆེན་སྤྱི་
རིངས་བསངས། གཡས་ན་ལྷ་རྗེ་སྨན་དར་བསངས། གཡོན་ན་ལྷ་ལུང་མཚོ་དཀར་བསངས། ཚོགས་དཔོན་
དར་མ་གསེར་མགོ་བསངས། རྒྱ་ཞིང་གང་བ་སྟག་སྙིང་བསངས། དཀར་ཐུབ་སྔོ་བ་གཡུ་རྩེ་བསངས། གངས་
དཀར་སེང་གེ་གནམ་ལྗོངས་བསངས། ཁ་རྒན་དཔའ་རྟེན་གཏིང་རུམ་བསངས། དུང་རྒོད་དབུ་བ་བདུན་རོལ་
བསངས། ཕུབ་འཛོང་ཁྱུང་རི་སྤོང་བ་བསངས། རྩེ་འཛིན་བཙན་རྒོད་ཟེར་ཁྲོམ་བསངས། བཀའ་སྡོད་ཁོམ་མོ་
ལྗང་རྒན་བསངས། ཆོས་མཛོད་གཡུ་ཁྱུང་སྤུན་བདུན་བསངས། མི་མཛོད་ཚ་བ་མགོ་དར་བསངས། ནོར་
མཛོད་སེང་གེ་གཡུ་རྩེ་བསངས། འབྲས་མཛོད་རི་དབང་རྒྱལ་པོ་བསངས། ནས་མཛོད་དུང་རི་ཤོལ་དྲག་
བསངས། ཕྱི་ཡི་དུང་ཁྱུང་དཀར་པོ་བསངས། མདའ་ར་ཚལ་རང་སྟག་གཅོག་བསངས། མདུང་ར་གངས་
དཀར་སྟག་རྩེ་ བསངས། ནོར་ གཡང་རྨ་ གཉན་མཆེད་བདུན་བསངས། གནས་ཕྲན་བཙན་ དཀར་ལྷ་ རྗེ་
བསངས། དར་མཛོད་འབྲང་བ་གཡུ་རྩེ་བསངས། ཁ་ཆེན་སེང་གེ་གཡུ་རྩེ་བསངས། གངས་ཀྱི་གནས་ཆེན་སྤུན་
བདུན་བསངས། རྒྱལ་མོ་དར་དཀར་ཐོད་ལྡིང་བསངས། བྱང་ན་སྔོན་མོ་ནོར་བུ་བསངས། ཡུམ་ཆེན་གངས་
དཀར་གཡག་འབྲི་བསངས། བོད་པོ་དམར་པོ་ཁྲག་གདོང་བསངས། འབོང་མོ་དུར་མོ་གཡུ་མཚོ་བསངས།
གཡག་གང་སྨན་ཕྲན་འབུམ་སྡེ་བསངས། ཕོ་ཡི་ལས་མཁན་ཐམས་ཅད་བསངས། འབྲས་ཀྱི་གཡག་ལུག་མར་
གྱིས་བརྒྱན། ཕྱེ་མར་གསེར་སྐྱེམས་མདའ་དར་དང་། དཀར་གསུམ་བཤོས་བུ་རྒྱན་ཅན་དང༌། བཤོལ་ཚིགས་
ཁྲི་དཀར་སྟོང་ནག་དང༌། འདོད་ཡོན་མཆོད་པ་སྣ་ཚོགས་ཀྱིས། ས་བདག་རྒྱལ་པོ་འཁོར་དང་བཅས། ཁྱོད་ལ་
མཆོད་འབུལ་བྱིན་རླབས་ཀྱིས། བདག་དང་ཡོན་བདག་འཁོར་བཅས་རྣམས། ལེགས་དང་སྤྲོད་ལ་ཉེས་དང་
བསྣོལ། རྒྱལ་ཁ་བཟང་ལ་དོན་ཁ་སྤྲོད། དར་ཆེན་ཕར་ལ་དུང་སྐད་སྒྲོག ཐུགས་དམ་སྐོངས་ལ་སྡོང་གྲོགས་
མཛོད། ཉིན་གསུམ་ཉིན་གྱི་བྱ་ར་མཛོད། མཚན་གསུམ་མཚན་གྱི་མེལ་ཚེར་གྱིས། སྒྲུབ་མཆོག་བདག་ལ་
དངོས་གྲུབ་རྩོལ། སྡང་བའི་དགྲ་ལ་རྟགས་ཕྱུང་ཞིག གནོད་པའི་བགེགས་ལ་ལས་མཛོད་ཅིག བསམ་པ་འགྲུབ་
ལ་རེ་བ་སྐོང་། བར་ཆད་ཐམས་ཅད་ཞི་བ་དང་། བཅོལ་བའི་འཕྲིན་ལས་འགྲུབ་པར་མཛོད། ཅེས་གནས་
མཆོག་ཁ་བ་དཀར་པོ་བཅོམ་ལྡན་བདེ་མཆོག་ཕོ་བྲང་གི་བསང་མཆོད་དེ། རྗེ་རང་བྱུང་རྡོ་རྗེས་མཛད་པ་ལས་
408



དྲངས་པའོ། །
རོང་བཙན་ཁ་བ་དཀར་པོའི་གནས་བསྟོད་བཞུགས་སོ།
ན་མོ་གུ་རུ། འཇང་བོད་གཉིས་ཀྱི་ས་མཚམས་ན། ལྷོ་སྨད་ཚ་བ་རོང་རྒྱུད་ན། ཨེ་ཨོཾ་ཆོས་འབྱུང་གདན་
སྟེང་ན། རོང་བཙན་ཁ་བ་དཀར་པོ་བཞུགས། རི་དབྱིབས་མདུང་མོ་གཤིབ་པ་འདྲ། རི་རྩེ་དཀར་གཏོར་
བཤམས་འདྲ་ཡོད། རི་མདོག་དར་དཀར་འཕར་འདྲ་ཡོད། གཡས་རི་སེང་ཆེན་འགྱིང་འདྲ་ཡོད། གཡོན་རི་
གཡུ་འབྲུག་རྔམ་འདྲ་ཡོད། རྒྱབ་རི་ཁྱུང་གཤོག་བརྐྱངས་འདྲ་ཡོད། མདུན་རི་དོམ་ནག་རྔམ་འདྲ་ཡོད། རོང་
བཙན་ཁ་བ་དཀར་པོ་ལ། རྒྱང་ནས་བལྟས་ན་ན་བུན་འཁྲིགས། མདུན་ནས་བལྟས་ན་བུ་ཡུག་འཚུབ། དྲུང་
ནས་བལྟས་ན་ཁ་བ་འབབ། བདག་གསོལ་བ་འདེབས་སོ་ཐུགས་རྗེས་གཟིགས། བྲག་རི་འཛམ་གླིང་ཁྱུང་རྫོང་
ལ། བྲག་སྒྲ་གཡུ་འབྲུག་ལྡིང་འདྲ་ཡོད། རོང་ཆེན་མཐའ་ཁུལ་གཡུ་རྫོང་ལ། རྩི་ཤིང་ན་བུན་འཐིབས་འདྲ་ཡོད།
རི་དབྱིབས་སྲིན་མོ་ཁྲོ་འདྲ་ཡོད། རླུང་སྒྲ་རྔ་ཆེན་འུར་འདྲ་ཡོད། བདག་གསོལ་བ་འདེབས་སོ་ཐུགས་རྗེས་
གཟིགས། རི་རྩེ་ཁ་བའི་གུར་ཁང་ཕུབ། རི་སྐེད་འཇའ་ཡི་གུར་ཁང་ཕུབ། རི་མཐའ་ཤིང་གི་གུར་ཁང་ཕུབ།
གནས་རོང་ཆུ་ཡི་གུར་ཁང་ཕུབ། བསིལ་དྲོ་འབྲུ་དྲུག་ས་ལ་སྨིན། བོད་ཡུལ་ཁ་བའི་ལྷ་འབྲུ་གསོལ། གཡུ་ལྕང་
སྨུག་པ་དྲངས་སུ་སྐྱེས། བདག་གསོལ་བ་འདེབས་སོ་ཐུགས་རྗེས་གཟིགས། ཆུ་ཆེན་འབབ་སྒྲ་འུར་རུ་རུ། ཤིང་
ཆེན་རླུང་སྒྲ་འུར་རུ་རུ། རི་དྭགས་རྩེ་གར་ཁྲིགས་སེ་ཁྲིག གཅན་གཟན་འདུར་འགྲོས་ཤ་ར་ར། ན་བུན་སྤྲིན་
ཚོགས་ལྡེངས་སེ་ལྡེང༌། དཔའ་བོ་མཁའ་འགྲོ་ཀྱི་ལི་ལི། ཆོས་སྐྱོང་སྲུང་མ་སྐྱུ་རུ་རུ། སྡེ་བརྒྱད་གནས་བདག་
བཞུགས་སེ་ཞུགས། བདག་གསོལ་བ་འདེབས་སོ་ཐུགས་རྗེས་གཟིགས། རོང་བཙན་ཁ་བ་དཀར་པོ་འདི། རྩེ་མོ་
གངས་རི་མཆེད་བརྒྱད་ལ། རྩ་རྒྱུད་བླ་མ་སྤྲིན་ལྟར་གཏིབས། བདག་གསོལ་བ་འདེབས་སོ་ཐུགས་རྗེས་
གཟིགས། ཐུགས་རྗེ་བྱིན་རླབས་ཆར་ལྟར་འབེབས། གནས་མཆོག་རི་དབང་རྒྱལ་པོ་ལ། ཡི་དམ་རྒྱུད་སྡེ་བཞི་
དྲུག་བཞུགས། བདག་གསོལ་བ་འདེབས་སོ་ཐུགས་རྗེས་གཟིགས། གནས་ཆེན་རྡོ་རྗེ་སེང་འདྲ་ལ། ཞི་ཁྲོ་དམ་
པ་རིགས་བརྒྱ་བཞུགས། ཁྲ་ལེབ་གངས་ཀྱི་ལ་ཆེན་ལ། བཅོམ་ལྡན་ཆེ་མཆོག་དཔལ་དགུ་བཞུགས། ཆུ་ནག་ལ་
དགུ་ལུང་དགུ་ལ། ཐེག་པ་རིམ་དགུ་ལྷ་ཚོགས་བཞུགས། རྡོ་སྐས་པོ་ཊ་ལ་དབྱིབས་ལ། ཡི་དམ་དཀྱིལ་འཁོར་
ཆེན་པོ་བཞུགས། བྱ་རོག་སྒྲོལ་མ་གཡུ་རྫོང་ལ། སྒྲོལ་མ་ཉི་ཤུ་རྩ་གཅིག་བཞུགས། བདག་གསོལ་བ་འདེབས་སོ་
ཐུགས་རྗེས་གཟིགས། གནས་མཆོག་བྱ་རོག་གདོང་ཅན་ལ། མགོན་པོ་སུམ་བརྒྱ་དྲུག་ཅུ་བཞུགས། གནས་
མཆོག་སྨུག་པ་ལྕགས་རོང་ལ། དམྱལ་ཁམས་བཅོ་བརྒྱད་ཆགས་ཚུལ་ཡོད། གནས་བྲག་མཐིང་ནག་གཞལ་ཡས་
ན། མ་ཎི་མགོན་པོ་སྡེ་ལྔ་བཞུགས། བདག་གསོལ་བ་འདེབས་སོ་ཐུགས་རྗེས་གཟིགས། གནས་མཆོག་ཁ་བ་
དཀར་པོ་ལ། གནས་དཔོན་རི་དབང་རྒྱལ་པོ་ནི། མི་དཀར་གཡུ་ཡི་སྨེ་བ་ཅན། རྟ་དཀར་གཡུ་ཡི་རྔ་རྔོག་ཅན།
གཡས་ན་མདུང་དར་དཀར་པོ་འཛིན། གཡོན་པས་ཤེལ་བུམ་འབྲུ་ཡིས་བཀང་། དར་དཀར་རལ་པ་རླུང་གིས་
409



བསྐྱོད། རང་འདྲ་བཅུ་གསུམ་ཁྱབ་ཅན་བརྒྱད། ཆོས་བཀའ་འཛིན་སུམ་བརྒྱ་དགོས་ཉིས་སྟོང་། གནས་སྲུང་
བདུད་པོ་ཁྲི་འབུམ་ཡོད། བཀའ་སྲུང་ཞིང་སྐྱོང་མཆེད་བརྒྱད་བཞུགས། ཚ་བའི་མཚོ་སྨན་བཅུ་དྲུག་བཞུགས།
བདག་གསོལ་བ་འདེབས་སོ་ཐུགས་རྗེས་གཟིགས། གནས་ཕྲན་ཡན་ལག་བཅུ་གསུམ་ཡོད། གནས་ལག་རྒྱ་
མཚོའི་མཐའ་སྐོར་ལ། བསྐལ་བཟང་སངས་རྒྱས་སྟོང་རྩེ་བཞུགས། གནས་རྩ་རླུང་ལྷ་ཤེལ་ཕུག་ལ། བཟང་སྤྱོད་
རྡོ་ལ་རང་བྱོན་ཡོད། གནས་ཁྲ་བོ་ཤེལ་གྱི་ལྷ་ཁང་ལ། ཨོ་རྒྱན་པདྨ་སྐུ་འདྲ་ཡོད། རང་ལོ་རྡོ་རྫོང་ཤེལ་གྲུབ་ལ།
བཅོམ་ལྡན་རྣམ་པ་སྣང་མཛད་བཞུགས། གནས་མཆོག་མཚོ་སྨད་དབྱིབས་རྫོང་ལ། བྱམས་པ་རྡོ་ལ་རང་གྲུབ་
བཞུགས། གནས་རྫོང་རྒྱལ་བ་བྱམས་པ་ལ། གསེར་གྱི་བྱམས་པ་མི་ཚད་བཞུགས། བདག་གསོལ་བ་འདེབས་སོ་
ཐུགས་རྗེས་གཟིགས། ལྷག་བྲག་གཉིས་ཀྱི་བྲག་ཕུག་ལ། ཤཱཀྱ་བསྟན་གྱི་གཙོ་བོ་བཞུགས། འབོ་ལྷ་ཁང་རྡོ་ཡི་
མཆོད་རྟེན་ལ། ཇོ་བོ་ཁ་སར་པ་ཎི་བཞུགས། འཇའ་དབེན་བྲག་གི་བཙན་རྫོང་ལ། རྒྱལ་བ་རིན་ཆེན་མགོན་
གསུམ་བཞུགས། ལྷོ་མོན་ཁ་བྲག་གཡུ་རྫོང་ལ། རྗེ་པདྨ་འབྱུང་གནས་སྐུ་རྗེས་ཡོད། ཚ་བའི་ལག་ཚ་རི་བཅུ་ལ།
ཚ་བའི་བརྟན་མ་བཅུ་གཉིས་བཞུགས། ཚ་བའི་མཚོ་སྨན་སྔོན་མོ་ལ། གསང་གཏེར་ཉི་ཤུ་ཐམ་པ་བཞུགས།
རོང་ཆུ་རྡོ་རྗེ་བྲག་ཕུག་ལ། ཐུབ་པའི་གནས་བརྟན་བཅུ་དྲུག་བཞུགས། གནས་དེ་ཡི་ཕྱོགས་བཞི་སྒོ་བཞི་ལ།
བཀའ་སྲུང་སྒོ་བ་སྡེ་བཞི་བཞུགས། བདག་གསོལ་བ་འདེབས་སོ་ཐུགས་རྗེས་གཟིགས། བུ་སྐལ་ལྡན་བདག་གི་
ཐུགས་ཡུལ་ན། རི་ཤིང་རོང་གངས་རི་གཡུ་རྫོང་ལ། སྐལ་ལྡན་བུ་ལ་མཐོང་ཡུལ་ན། གནས་རི་རྫོང་མཁའ་
འགྲོའི་དབེན་གནས་ཡིན། རིག་འཛིན་དག་པ་མཁའ་སྤྱོད་ཡིན། གནས་གསུམ་དཔའ་བོ་མཁའ་འགྲོ་བཞུགས།
སྒྲ་སྙན་དུང་གི་རོལ་མོ་བཀྲོལ། གདུང་དབྱངས་མེ་ཏོག་ཆར་ཆེན་འབབ། སྤྱན་གཟིགས་ལོངས་སྤྱོད་སྤྲིན་ལྟར་
གཏིབས། བདག་གསོལ་བ་འདེབས་སོ་ཐུགས་རྗེས་གཟིགས། གནས་རོང་ཆེན་ཁ་བ་དཀར་པོ་ལ། བློ་ཡིད་
གཉིས་མེད་པར་གསོལ་བ་འདེབས། མཆོག་ཐུན་མོང་དངོས་གྲུབ་སྤྲིན་ལྟར་གཡོ། ལས་ངན་གྱི་སྡིག་སྒྲིབ་དག
ལུས་ངན་གྱི་སྒྲིབ་པ་སྦྱངས། ཐུགས་རྗེ་བརྩེ་བས་གཟིགས། གྲུབ་སྤྲིན་ལྟར་གཡུ་ཡི་སྒྲུབ་ཕུག་ལ། ལས་ངན་གྱི་
སྡིག་སྒྲིབ་དག ལུས་ངན་གྱི་སྒྲིབ་པ་སྦྱངས། ཐུགས་རྗེ་བརྩེ་བས་གཟིགས། མོས་གུས་ཀྱིས་བརྐྱངས་ཕྱག་འཚལ།
གདུང་ཤུགས་ཀྱིས་གསོལ་བ་འདེབས། དད་པས་སྐོར་བ་བསྐོར། ཐུགས་རྗེ་སྤྱན་གྱིས་གཟིགས། དག་པའི་ལམ་
སྣ་དྲོངས། ངན་སོང་གི་སྐྱེ་སྒོ་ཆོད། འཁོར་བའི་རྒྱ་མཚོ་སྐམ། རིགས་དྲུག་གི་གནས་ནས་དྲོངས། སྐྱབས་ཀུན་
མཛོད། འཁོར་བའི་ཞགས་པ་ཆོད། མ་རིག་པའི་མུན་པ་སེལ། ཆུ་ཟམ་མེད་ལ་ཟམ་པ་མཛོད། ལམ་སྐས་མེད་
ལ་ལམ་སྐས་མཛོད། སྐྱབས་མེད་ལ་སྐྱབས་མཛོད། མགོན་མེད་ལ་མགོན་མཛོད། མཐོ་རིས་དག་པའི་ཞིང་དུ་
རོང་བཙན་ཁ་བ་དཀར་པོས་ལམ་སྣ་དྲོངས། སྐྱེ་བ་འདི་ཡི་སྐྱེ་སྒོ་ཆོད་ནས། ཚེ་འཕོས་མ་ཐག་ཏུ་ནུབ་ཕྱོགས་བདེ་
བ་ཅན་དུ་སྐྱེ་བའི་སྐྱེལ་མ་དམ་པ་མཛོད་དུ་གསོལ་ཞེས་པ་འདི་ཡང་རང་གྲོལ་པདྨ་སྙིང་པོའི་ཤེལ་ཟམ་འོག་ཏུ་སྤྲོས་
བྱའོ། །རོང་བཙན་ཁ་བ་དཀར་པོའི་གནས་བསྟོད་རྫོགས་སོ། །ཀརྨ་ཆོས་གྲགས་རྒྱ་མཚོས་མཛད་པ་ལས་དྲངས་
པའོ། །
410



འདིར་གནས་ཆེན་ཁ་བ་དཀར་པོའི་བསང་མཆོད་འབྲི་དགོས་དོན་ནི་ཚ་བ་རོང་གི་གཞོགས་ཤིག་ཏུ་
གནས་ཆེན་འདི་བཞུགས་ཡོད་པས་བསང་མཆོད་འདོན་སྲོལ་ཡོད་པའི་ཕྱིར་ནའོ། །
དུང་འཁྲུངས་ཀྱི་ཡུལ་ལྷ་བསངས་ཡིག་བཞུགས་སོ།
རཾ་ཡཾཁཾ། ༀཨ་ཧཱུཾ། སྔགས་དྲུག་ཕྱག་དྲུག་བསངས་སྦྱངས་ནས། ཧཱུྃ་ཧྲི། བདག་ཡིད་ལྷ་ཡི་ང་རྒྱལ་གྱིས།
ཐུགས་ལས་རཾ་ཡཾཁཾ་འཕྲོས་པས། མེ་རླུང་ཆུ་གྱུར་བསྲེས་གཏོར་བཀྲུས། །
སླར་ཡང་འབྲུ་གསུམ་འོད་འཕྲོས་པས། ཨོ་ལས་རིན་ཆེན་སྣོད་ཡངས་སུ། ཨཱ་ལས་བདུད་རྩི་རྒྱ་མཚོར་
གྱུར། ཧཱུཾ་གིས་རོ་ནུས་བསམ་ཡས་པའི། མཆོད་རྫས་ཕུན་སུམ་ཚོགས་པར་གྱུར། །
རཾ་ཡཾཁཾ། ཨོཾཨཱ་ཧཱུཾ། (ལན་གསུམ)
ཀྱི་རྒྱ་མཚོའི་ས་དཀར་དག་རོལ་ལས། ཡུལ་འདིའི་གཞི་བདག་གཙོ་བོ་ནི། གསེར་ཆུ་བན་རྒན་ལྕམ་དྲེལ་
དང་། ས་སྙིང་ཡབ་ཡུམ་འཁོར་དང་འབངས། ཕག་རྒོད་དམག་དཔོན་ཡབ་སྲས་བཅས། བདུད་བཙན་གཟའ་
ཀླུ་ཐེའུ་རང་དང་། འཁོར་གཡོག་སྡུག་པའི་ཚོགས་རྣམས་ནི། སྤྱན་འདྲེན་གནས་འདིར་ས་མ་ཛ། རང་རང་
དགྱེས་པའི་གདན་ལ་བཞུགས། ས་ཕ་ར་ནོ་ཁཾ་སྭཱ་ཧཱ། ཧཱུྃ༔གསང་བའི་བདག་པོ་ཕྱག་ན་རྡོ་རྗེ་དང་། ཐུགས་རྗེའི་
ངོ་བོ་པདྨ་འབྱུང་གནས་སོགས། རྩ་བརྒྱུད་བླ་མ་རྣམས་ཀྱི་ཞབས་ལ་འདུད། ཀྱི། ཁྱེད་རྣམས་དགྱེས་པའི་
མཆོད་པ་ནི། ཕྱེ་མར་མདའ་དར་གཡག་ལུག་ར། རི་དྭགས་ཡིད་དྭགས་དྲེའུ་རྟ་སོགས། གཟུགས་འདྲེས་སྣ་
ཚོགས་སྤྱན་གཟིགས་རྣམས། མཐུན་པའི་སྤྱན་གཟིགས་དུ་མ་འབུལ། ཀྱི། ཕྱོགས་ནི་ཉི་མ་ནུབ་ཕྱོགས་ཤེལ་
བྲག་ཀློང་། ཡིད་ལས་གྲུབ་པའི་ཁང་བཟང་སོ་སོར་གནས། འདོད་ཡོན་དཀོར་ཆ་སྣ་ཚོགས་སྤུངས་པའི་གནས།
འཆི་བ་སྒོ་ཆེན་དྲ་རུ་རྐང་གླིང་འཛིན། གནས་ནི་རིན་ཆེན་ལྔ་ཡི་སྒྲུབ་ཕུག་གནས། འཛངས་ཞི་དཀར་ཕྱོགས་
དགེ་བའི་ལས་ལ་བརྩོན། དྲེགས་ཚོགས་ཀུན་གྱི་གཙོ་བོ་ཁྱོད་ལ་བསྟོད། འབྲིང་བ་ལྷ་བཙན་ཁྲབ་ཅན་ཁ་ཤ་
ཆིབས། གཡས་གཡོན་ཕྱག་མཚན་རོ་མཚན་ནོར་གཞོང་འཛིན། གནས་ནི་བྲག་རི་ཟླ་སྒང་ཅན་ལ་གནས།
དགྲ་ཀུན་ལམ་འཕྲང་སྲུང་སྐྱོབ་མཛད་ལ་བསྟོད། ཐ་ཆུང་ཀླུ་སྨན་བཙུན་མ་བཞིན་བཟང་མ། དགེ་བའི་ཆ་ཅན་
དྭངས་གསལ་ཆུ་མིག་གནས། ལེགས་ཉེས་སྟངས་འཛིན་ཆར་འབྲུ་བདུད་རྩི་འཕེལ། དགེ་བསྙེན་བློ་ཅན་མ་ལ་
བསྟོད་པར་གྱིས། བྱང་བློན་མཆེད་བདུན་ནང་བློན་མཆེད་གཉིས་དང༌། བཙུན་མ་གསེར་དངུལ་རྒྱན་ཆ་ལྡེམས་
སེ་ལྡེམ། ཕན་གནོད་སྣ་ཚོགས་ལས་རྣམས་བསྩོལ་མཛད་པ། གསེར་ཆུ་ཡུལ་བདག་རྣམས་ལ་བཤགས་པར་
བགྱིས། གཡོན་དུ་རླུང་ནག་འཚུབ་པའི་ཁང་བཟང་ཀློང༌། ལས་མཛད་ལྷ་སྐུ་ལྷ་བཙན་ཕག་རྒོད་གནས། སྐུ་
མདོག་དམར་སྨུག་ཕྱག་གཡས་རཉྫཕྲེང་། གཡོན་དུ་སྲིད་གསུམ་གསལ་པའི་མེ་ལོང་འཛིན། དར་ཟབ་གོས་སྔོན་
རྒྱལ་པོའི་ཆ་བྱད་ཅན། ཞལ་ནས་དམོད་པའི་དྲག་སྔགས་ཤ་ར་ར། ཆིབས་སུ་ཕག་རྒོད་ཁམས་པ་ངུར་སྒྲ་སྒྲོག
སྲབ་མཐུར་མི་དགོས་གང་བསམ་ཁ་ལོ་བསྒྱུར། ཐོག་གློག་འབྲུག་ཆར་ཆོ་འཕྲུལ་སྟོན་ལ་བསྟོད། དེ་འཁོར་དམག་
411



དཔོན་དགྲ་འདུལ་དབང་ཕྱུག་ནི། མི་དཀར་དུང་རྨོག་གོ་ཁྲབ་རྟ་དཀར་ཆིབས། དར་དཀར་རུ་ཚོན་གཡས་ལ་
ཞབས་པ་གཡོན། དགྲ་བོ་ཆམ་ལ་བབ་མཛད་ཁྱོད་ལ་བསྟོད། སྲས་རྒོད་དམག་དཔོན་དགྲ་འདུལ་གོ་ཁྲབ་ཅན།
ཕྱག་གཡས་རལ་གྲི་གཡོན་པ་ཙིཏ་གསོལ། ལྷ་རྟ་ངང་དཀར་སྒ་སྲབ་སྲིད་ལ་ཆིབས། བཞིན་ཆེ་གཅན་གཟན་ཆོ་
འཕྲུལ་སྟོན་ལ་བསྟོད། བདུད་བཙན་གཟའ་ཀླུ་ཐེའུ་རང་འཁོར་རྣམས་བཅས། ཞང་བློན་སྐུགས་ལེན་མཛེས་
སྡུག་ཆོ་འཕྲུལ་འགྱེད། ཚངས་པ་སྟོབས་ལྡན་རྔོན་པ་ཁྱི་ཁྲིད་དང༌། འགྲོ་བ་རྐང་མགྱོགས་ལྟ་བའི་མིག་རྣོ་བ།
མྱོང་པ་ལག་རིང་འཁོར་དང་བཅས་ལ་བསྟོད། ཀྱི། གཡས་ཕྱོགས་རྫ་བདུད་ནག་པོའི་སྡེ་ཚོགས་དང༌། གཞན་
ཡང་ཕུ་མདའ་སྟོད་སྨད་གནས་གཞི་བདག མ་ལུས་འཁོར་དང་བཅས་ལ་བསྟོད་པར་གྱིས། སྔོན་ཚེ་རྒྱལ་དབང་
པདྨ་འབྱུང་གནས་དང་། བར་དུ་རྒྱལ་སྲས་ཨོ་རྒྱན་བསྟན་འཕེལ་བཀའ། ད་ལྟ་རྣལ་འབྱོར་བདག་གིས་བཅོལ་
པའི་ཚིག རྣལ་འབྱོར་དཔོན་སློབ་ཡོན་བདག་མི་ནོར་བཅས། གཞིས་བྱེས་ལམ་འགྲོ་ཀུན་ལ་སྡོངས་གྲོགས་
མཛོད། དཀར་ཕྱོགས་ཆོས་མཛད་ཡོངས་ཀྱིས་རྒྱབ་རྟེན་མཛོད། ནག་ཕྱོགས་བདུད་བགེགས་ཐམས་ཅད་ཆམ་
ལ་ཕབ། ཡུལ་འདིའི་མི་འདོད་ནད་མུག་འཁྲུག་རྩོད་ཞི། ཆར་ཆུ་དུས་འབེབས་ལོ་ཕྱུགས་རྩེ་འབྲུ་རྒྱས། ཕྲུ་
གཡང་ལོངས་སྤྱོད་དཔལ་འབྱོར་དབང་ཐང་བསྡུས། དགྲ་བགེགས་གཅན་གཟན་གནོད་པ་སྲུང་ཞིང་སྐྱོབས།
རང་རང་གནས་སུ་བསྐྱེད་ལ་བརྟན་པར་བཞུགས། ཀོ་ལོང་རུ་ང་ཕྲག་དོག་མ་མཛད་པར། བཀྲ་ཤིས་དཔལ་གྱི་
འཚོ་བ་མཛད་དུ་གསོལ། །
ཞེས་པའི་བསངས་མཆོད་ཡི་གེ་འདིའི་མ་ཡིག་ནང་ཡིག་ནོར་ཤིན་ཏུ་མང་བས་མ་མཁར་བསོད་ནམས་
དབང་ཕྱུག་གིས་བཅོལ་ཁུལ་བྱས་རྗེས་དགེ་བའི་བཤེས་གཉེན་ཆེན་པོ་རྒན་སྐལ་བཟང་ཆོས་ལྡན་ལགས་ནས་ཡང་
བསྐྱར་བཅོས་གནང་ནས་བཀོད་པ་ཡིན། འོན་ཏེ་ད་དུང་ཚིག་རེ་ཟུང་ལ་དོགས་གནད་ཡོད་པས་ཕྱིས་ལུང་པ་དེར་
རྒྱུས་མངའ་ཡོད་པ་དང༌། ཡུལ་ལྷ་སོགས་མིང་དོན་ཡག་པོ་ཤེས་པ། ཡི་གེ་ཡག་པོ་བཅས་བྱུང་ན་ཡང་བསྐྱར་
བཅོས་པའི་རེ་བ་ཞུ་ཞུ།
ས་བཅད་དྲུག་པ། བསང་མཆོད་འབུལ་སྟངས་སྐོར།
བསང་མཆོད་ཅེས་པ་ནི་དྲི་ཞིམ་དུད་པའི་མཆོད་པ་ཕུལ་བར་ཟེར་གྱི་ཡོད། །
བསང་མཆོད་གཏོང་བ་ནི་གྲོང་གསེབ་དང་གྲོང་ཁྱེར་གྱི་མི་མང་ཆེ་བའི་བསམ་བློའི་ནང་སོ་སོའི་ཡུལ་ལྷར་རེ་
བ་བཅོལ་ནས་ཚེ་འདི་གང་རང་ཉིད་རླུང་རྟ་དར་བའི་ཆོ་ག་གཅིག་བུར་ངོས་འཛིན་བྱེད་ཀྱི་ཡོད། འོན་ཀྱང་དེར་
སོ་སོའི་བསམ་བློའི་ཁྱེར་སྟངས་ཐོག་ནས་བྱུང་བ་ལས་དོན་དངོས་ཐོག་བསང་མཆོད་འབུལ་བ་ནི་སོ་སོའི་ཡུལ་ལྷ་
གཅིག་པུ་ཙམ་མིན་པ་བསང་མཆོད་འབུལ་སྐབས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། བྱང་ཆུབ་
བར་དུ་བདག་ནི་སྐྱབས་སུ་མཆི། བདག་གིས་བསང་མཆོད་ཕུལ་བའི་བསོད་ནམས་ཀྱིས། འགྲོ་ལ་ཕན་ཕྱིར་
412



སངས་རྒྱས་འགྲུབ་པར་ཤོག ཅེས་ཀློག་གི་ཡོད་པས་བསང་འདོན་དེ་ལྟར་བྱེད་མཁན་ཡང་ཡོད་པས་དེར་
བརྟགས་ན། ཡུལ་ལྷ་གཞི་བདག་གཅིག་པུ་མིན་པ་སངས་རྒྱས་དཀོན་མཆོག་དང་། ཆོས་དཀོན་མཆོག དགེ་
འདུན་དཀོན་མཆོག་གསུམ་ལ་ཡིད་གཉིས་ཐེ་ཚོམ་མེད་པར་སངས་མ་རྒྱས་ཀྱི་བར་དུ་སྐྱབས་སུ་འགྲོ་རྒྱུ་དང་བདག་
གིས་བསང་གི་མཆོད་པ་ཕུལ་བའི་བསོད་ནམས་དེ་ལ་བརྟེན་ནས་བདག་གཅིག་པུ་ཙམ་མིན་པར་འགྲོ་བ་སེམས་
ཅན་ཐམས་ཅད་ལ་ཕན་པའི་ཕྱིར་དུ་སངས་རྒྱས་འགྲུབ་པར་ཤོག་ཅེས་སྨོན་ལམ་འདེབས་ཀྱི་ཡོད་པར་བརྟེན་ནས་
ཚེ་འདི་གང་ཙམ་མིན་པ་ཚིག་དོན་གཉིས་ཀྱི་ཐོག་ནས་གསལ་པོར་བསྟན་ཡོད། །
བསང་མཆོད་འབུལ་བར་རི་བསང་དང་། ཁྱིམ་བསང་། ཐབ་བསང་། མཚོ་བསང་། སྤྱི་བསང༌། ཀླུ་
བསང་། ཡུལ་ལྷ་བསང་མཆོད་བཅས་བདུན་ཡོད་པ་ལས། བསང་གཏོང་བར་དུས་ཚོད་སྤྱིར་ངེས་གཏན་ཡོད་པ་
དཔེར་ན། ཚེས་ 1དང༌། ཚེས་ 3 ཚེས་ 5 ཚེས་ 8 ཚེས་ 10 ཚེས་ 15 ཚེས་ 25 ཚེས་
30བཅས་ལ་གྲོང་པ་ཁྱིམ་མཚེས་དབར་གྲོས་བྱས་ནས་མི་མང་ཙམ་མཉམ་དུ་བསང་མཆོད་འབུལ་སྲོལ་ཡོད།
འོན་ཀྱང་བྱེ་བྲག་སྒེར་སོ་སོའི་ལས་དོན་མི་འདྲ་བར་བརྟེན་ནས་དུས་ཚོད་ངེས་མེད་ཐོག་གཏོང་སྲོལ་ཡང་ཡོད་དེ།
དཔེར་ན། དང་པོ་རི་བསང་ནི་དུད་ཚང་གང་ཞིག་ཡིན་རུང་དེའི་བུ་དང་བུ་མོ་ཐག་རིང་དུ་ཚོང་དུ་འགྲོ་བ་དང་།
ཡང་ན་རྒྱུགས་ཆེན་པོ་སྤྲོད་པ། ཡང་ན་ཁྱིམ་གྱི་དོན་ཆེན་སྒྲུབ་པ་སོགས་ཀྱི་དུས་ཚོད་ནི་གོང་གསལ་གྱི་ཚེས་གྲངས་
དང་འཁེལ་བའི་ངེས་པ་མེད་སྟབས་དུས་ཚོད་གང་ཞིག་འཁེལ་བའི་སྔ་ཉིན་དང་། ཡང་ན་དེའི་ཉིན་མོ་དང་།
ཡང་ན་ཕྱི་ཉིན་བཅས་སུ་གཏོང་བར་འགྲོ་གི་ཡོད། གལ་སྲིད་ལམ་སེང་བསང་གཏོང་བའི་དུས་ཚོད་མི་འདང་ཚེ་
ཕྱིར་འགྲོ་མཁན་དེའི་མགོ་བོར་བསང་རྫས་སྐོར་བ་གསུམ་དབྱུགས་ནས་སྨོན་ལམ་བཏབ་སྟེ་ཉིན་ཤས་རྗེས་རི་མཐོ་
བསང་གཏོང་མྱོང་ཡོད་སར་བསང་གཏོང་བ་འགྲོ་གི་ཡོད། གཞན་ཡང་ས་གནས་ཁ་ཤས་ལ་བསང་གཏོང་དགོས་
ཚེ་ངེས་པར་དུ་བུས་མ་གཏོགས་བུ་མོས་གཏོང་སྲོལ་མེད། འོན་ཀྱང་ང་ཚོའི་ལུང་པར་བུ་དང་བུ་མོ་ལ་ཁྱད་པར་ཕྱེ་
བའི་སྲོལ་མེད། གཉིས་པ་ཁྱིམ་བསང་ནི་དུད་ཚང་ཆེ་ཆུང་གང་ཡིན་ཡང་སོ་སོའི་སྒོ་དང་ཐག་ཉེ་སར་བསང་རྭ་
གཅིག་ངེས་པར་དུ་བཟོ་སྲོལ་ཡོད་ལ་ཁྱིམ་བསང་ནི་རི་བསང་དང་མི་འདྲ་བར་ཁྱིམ་ཚང་རེ་ཟུང་མ་གཏོགས་མང་
ཆེ་བར་ཉིན་ལྟར་གཏོང་གི་ཡོད། ཁྱིམ་བསང་གཏོང་བའི་དུས་ཚོད་ནི་དུད་ཚང་ཚང་མས་ཞོགས་པ་སྔ་པོ་ནས་
ཁྱིམ་ནང་གི་མེ་འབུད་ཚར་བས་རྗེས་སུ་གདོང་དང་ལག་པར་བཀྲུས་ནས་ཁ་ཟས་སོགས་ཕྲན་བུ་བཟས་ཏེ་ཁ་སྟོང་
མིན་ཞིང་ལག་གཙང་གདོང་གཙང་ཐོག་ནས་བསང་གཏོང་སྲོལ་ཡོད་དེ། མི་གཙང་བསངས་ཤིག་གཏོང་བ་ལས།
བསང་རྭ་སྟོང་པ་ལུས་ན་དགའ། ཞེས་པ་ལྟར་ངེས་པར་དུ་གཙང་མ་ཞིག་གཏོང་དགོས་པ་བསྟན་ཡོད། ཞོགས་
པ་སྔ་པོ་ནས་ལངས་ཏེ་དོ་སྣང་བྱས་ཚེ་དུད་ཚང་སུ་སྔ་མིནརང་ཤུགས་སུ་ཤེས་ཐུབ། གྲོང་ཚོར་དུད་ཚང་ཚང་མས་
དུས་གཅིག་ལྟར་བསང་བཏང་ན་སྐབས་ཤིག་བསངས་དུད་གང་སར་འཁྲིགས་ནས་ཡུལ་གྲོང་སྤྲིན་པས་སྒྲིབ་པ་ལྟ་
བུར་མཐོང་རྒྱུ་ཡོད། གསུམ་པ་ཐབ་བསང་ཞེས་པ་ནི་ཐབ་ནང་དུ་བསང་གཏོང་བར་ཟེར། དཔེར་ན། རུ་བ་བ་
རྣམས་སྐྱ་སྤོས་ཀྱི་བྲེལ་འཚུབ་ཆེ་བའི་སྐབས་སུ་སྒོ་འགྲམ་དུ་བསང་གཏོང་ཁོམ་མེད་པར་ལམ་སེང་ཐབ་ནང་བསང་
413



ཤུག་དང་གསང་རྫས་བསྲེགས་ནས་བསངས་གཏོང་སྲོལ་ཡོད། འོན་ཀྱང་ཐབ་བསང་གཏོང་མཁན་ཤིན་ཏུ་ཉུང་
ཉུང་ཡིན། བཞི་པ་མཚོ་བསང་ནི་གནས་མཚོ་གང་ཡིན་ཡང་དེའི་སྟེང་ངམ་འཁྲིས་སུ་ཕྱིན་ནས་སྤང་ལེབ་སྒོར་སྒོར་
ཆེ་ཙམ་ཞིག་གི་སྟེང་མེ་ཆུང་ཞིག་འབུད་དེ་བསང་གཏོང་བར་བརྗོད། ལྔ་པ་སྤྱི་བསང་ཞེས་པ་ནི་བླ་མ་ཆེན་པོ་
ཕེབས་པ་དང༌། མི་དྲག་ཕེབས་པ། རྟ་རྒྱུག་ཆེན་པོ་སོགས་བྱེད་སྐབས་ལྷ་ཁང་འཁྲིས་དང་ཡང་ན་སྤྱི་པའི་མཆོད་
གསོལ་ཡུལ་དུ་མི་མང་པོས་བསང་གཏོང་བར་བརྗོད། དྲུག་པ་ཀླུ་བསང་ནི་དུས་ཚོད་གང་བྱུང་དུ་གཏོང་སྲོལ་མེད་
པར་ལོ་ཐོའི་ཤོད་སྟངས་གཞིར་བཟུང་ཀླུ་ཐེབས་ཡོད་མེད་ལ་བལྟས་ནས་མཆོད་སྲོལ་ཡོད་པའི་ཆུ་མགོ་དང་ཡང་ན་
ཀླུ་གནས་ཡུལ་གང་ཡིན་ཡང་དེར་བསང་གཏོང་བར་བརྗོད། བདུན་པ་ཡུལ་ལྷ་བསང་མཆོད་ཅེས་པ་ནི་རྒྱུན་ལྡན་
བསང་བཏང་བ་ལས་གྲ་རྒྱས་པ་ཡོད་དེ་གྲོང་ཚོའི་ནང་གི་སྒོམ་པ་དང་ཡང་ན་སྐུ་ཞབས་གདན་འདྲེན་ཞུས་ཏེ་ཉིན་
གཅིག་རིང་ཆོ་ག་ཕྱག་ལེན་བྱས་ནས་བསང་ཡང་ཉིན་གང་གཏོང་སྲོལ་ཡོད། རྒྱུས་ཡོད་མཁན་གྱིས་ཁྱིམ་གང་ཡིན་
ཡང་དེའི་བསང་རྭའི་ནང་ཉིན་གང་བསང་གི་དུ་བ་འཕྱུར་བ་མཐོང་ན་དུད་ཚང་དེས་ཡུལ་ལྷ་བསང་མཆོད་བྱེད་ཀྱི་
ཡོད་རང་ཤུགས་སུ་ཤེས་ཀྱི་ཡོད། གོང་གསལ་བསང་གཏོང་བའི་བརྒྱུད་རིམ་ནང་བསང་ཞེས་འབོད་ཚེ། 《
བསངས་ཆུང་ཡིད་བཞིན་ནོར་བུ》ལས། ཀྱི། བསངས་ཀྱི་རྒྱུ་ནི་གང་ནས་བྱུང༌། བསངས་ཀྱི་རྒྱུ་ནི་གནམ་ནས་
བྱུང་། ཡབ་ནས་གནམ་ལ་འབྲུག་ཆེན་ལྡིར། ཡུམ་ནས་ས་ལ་གློག་ཆེན་འཁྱུག སྲས་ནི་རྟ་རྒོད་གངས་ཐིག་ལ།
རྒྱ་མཚོ་ཆུ་ཡི་ལྦུ་བ་ཡིན། བཟང་དྲུག་སྨན་གྱི་ནུས་པ་ཡིན། དྲི་ཞིམ་སྤོས་ཀྱི་དུད་པས་བསངས། གསེར་ལོ་འབར་
བའི་སྟག་པས་བསངས། གཡུ་ལོ་འབར་བའི་ཤུག་པས་བསངས། དུང་ལོ་འབར་བའི་མཁན་པས་བསངས།
ཟངས་ལོ་འབར་བའི་བ་ལུས་བསངས། དྲི་ཞིམ་སྤོས་དཀར་དུད་པས་བསངས། སོགས་ཞེས་དང་རྒྱལ་དབང་ལྔ་
པ་ཆེན་མོ་ངག་དབང་བློ་བཟང་རྒྱ་མཚོས་མཛད་པའི་《བསང་མཆོད་བཀྲ་ཤིས་འཁྱིལ་བ》ལས་“ ཀྱི། གསེར་གྱི་
མདངས་ལ་འཁུ་བའི་ལོ་འདབ་ཚོགས། གཡུར་དུ་ཟ་བའི་ལྗོན་ཤིང་སྟག་པས་བསངས། གཡུ་ལོ་མདོག་ཅན་
གནམ་སྔོན་ཞུན་མ་དག འཁྱིལ་འདྲའི་འདབ་མ་རབ་རྒྱས་ཤུག་པས་བསངས། རབ་དཀར་དུང་གི་མདངས་ལ་
འགྲན་བཟོད་པའི། ཕང་ཕུང་འདབ་མ་བཞད་པའི་མཁན་པས་བསངས། མཆོང་གི་མདོག་ལྟར་རབ་དམར་ལོ་
འདབ་ཀྱི། ཕང་ཕུང་མཛེས་པར་རྒོད་པའི་བ་ལུས་བསངས། བཟང་དྲུག་སྨན་དང་སྤོས་དཀར་མ་ནུ་དང༌།
ཙན་དན་དཀར་དམར་ཨ་ཀུ་རུ་ཡིས་བསངས། བདུད་རྩི་ཅན་གྱི་ལྗོན་པའི་ཤིང་གི་ཚོགས། ཕྱེ་མར་ཟས་ཕུད་
འབྲུ་སྣའི་རིགས་ཀྱིས་བསངས། དར་དང་ཟ་འོག་རིན་ཆེན་རྣམ་པ་ལྔ། དཀར་གསུམ་མངར་གསུམ་ལ་སོགས་
མཐུན་པའི་རྫས། ཏིང་འཛིན་སྔགས་དང་ཕྱག་རྒྱས་བྱིན་བརླབས་ནས། རང་རང་འདོད་པའི་དངོས་པོར་གྱུར་
བས་བསངས།” ཞེས་འཁོད་པ་ལྟར་བསང་ཤུག་ནི་སྟག་པ་ཤིང་གི་ལོ་མ་དང་། ཤུག་པ་ཤིང་གི་ལོ་མ། མཁན་པ།
བ་ལུ། སྤ་ཤིང་གི་ལོ་མ་སོགས་འཁོད་པར་གཞིགས་ན་བསང་ཤུག་རིམ་པ་མཐོ་དམན་ནི་གོ་རིམ་བཞིན་དུ་ཡིན་པ་
གསལ་པོར་ཤེས་ཐུབ། མགོ་ཡུལ་ལུང་པར་གོང་གི་བསང་ཐུག་དེ་དག་རི་མཐོ་ས་མ་གཏོགས་གྲོང་ཚོའི་ནང་དུ་
དཀོན་པས་མཚམས་རེ་བེ་ལོ་ཤིང་གི་ལོ་མ་ཡང་བསངས་ཤུག་ཀྱང་བྱེད་སྲོལ་ཡོད། གཞན་ཡང་ཨ་མདོའི་ཕྱོགས་
414



ཀྱིས་བསང་ཤུག་ནང་ཁ་བཏགས་སོགས་བསྲེག་སྲོལ་ཡོད་པ་ཁོ་བོས་མཐོང་བྱུང༌། འོན་ཀྱང་དབུས་གཙང་ཕྱོགས་
དང་མགོ་ཡུལ་ལུང་པར་ཁ་བཏགས་བསང་ནང་བསྲེག་སྲོལ་རྩ་བ་ནས་མེད་པའོ། །བསང་ཤུག་ཅེས་པ་བསངས་
ནང་བསྲེག་རྒྱུའི་དངོས་པོར་འབོད་ཀྱི་ཡོད། དོན་དངོས་ཐོག་བསངས་ཞེས་པ་ནི་དྲི་ཞིམ་གྱི་མཆོད་པ་ཕུལ་ནས་
དྲི་མི་གཙང་བ་རྣམས་དག་པ་བྱེད་པའི་ཆོ་ག་ཞིག་ལ་ངོས་འཛིན་བྱེད་ཀྱི་ཡོད། བསང་རྫས་ནི་མར་ཁུ་བཞུས་ནས་
རྩམ་པ་བསྲེས་ཤིང་དེའི་ནང་འབྲུ་སྣ་བཀྲུས་ནས་བསྲེས་པ་ལའོ། །ལྷག་པར་དུ་ཉིན་བཟང་སྐར་བཟང་གི་ཉིན་
མོར་བསང་གཏོང་མཁན་གྱིས་ལུས་ལ་གཟབ་སྤྲོ་གྱོན་ནས་ཡུལ་ལྷ་གསོལ་ན་ཡུལ་ལྷ་གཞི་བདག་ཧ་ཅང་ཐུགས་
མཉེས་པོ་ཡོང་ཞེས་ཤོད་སྲོལ་ཡོད། བསང་གི་དུ་བ་འཕྱུར་བའི་དུས་སུ་གཞི་ནས་བསང་ཡིག་ཀློག་པ་ལས་བསང་
དུད་མ་འཕྱུར་གོང་འདོན་སྲོལ་མེད་པ་ཤེས་པར་གྱིས་ཤིག
ས་བཅད་བདུན་པ། རླུང་རྟའི་སྐོར།
རླུང་རྟ་ཞེས་པ་ནི་རས་སམ་སྣམ་བུ་གང་རུང་ལ་ཁ་རྗེ་དབང་ཐང་དར་བའི་མཚན་གཟུངས་སོགས་པར་དུ་
བཏབ་པར་ཟེར། ད་དུང་རླུང་དེ་ལ་གསང་སྔགས་ནང་རླུང་སེམས་གཉིས་ཀྱི་སྐོར་ཤོད་སྟངས་མང་པོ་ཡོད་ཀྱང་
འདིར་འགོད་པའི་དགོས་པ་མེད་པས་རེ་ཞིག་དོར་བ་བྱའོ། །རླུང་རྟའི་པར་མང་ཆེ་བར་ཟུར་བཞིར་སྟག་སེང་ཁྱུང་
འབྲུག་བཞིའི་གཟུགས་རིས་གསལ་ཡོད། རླུང་རྟ་ནི་བོད་དུ་སྔ་པོ་ནས་དར་ཡོད་པ་སྙམ། རླུང་རྟ་ཞེས་པའི་མིང་
ནི་ཕྱིས་སུ་བྱུང་བ་ཞིག་སྟེ་ཐོག་མར་གྲགས་པའི་མིང་ནི་ཀླུང་རྟའང་ཀློང་རྟ་ཞེས་ཀྱང་བྱུང་། དོན་ནི་ཀླུང་ཞེས་པ་
ཡོངས་ཁྱབ་བམ་ཀུན་གྱི་བདག་ཉིད་ཅེས་པའི་དོན་དང་། རྟ་ཞེས་པ་ཅང་ཤེས་མགྱོགས་འགྲོའི་མིང་སྟེ་བགྲོད་པ་
མྱུར་བའི་མཚོན་བྱེད་ཅིག་ཡིན། དེའང་མཐའ་ན་ཡོད་པའི་སྟག་སེང་ཁྱུང་འབྲུག་དང་བཅས་པའི་མཚོན་དོན་ནི་
ཁག་གཅིག་གིས་སྡེ་བཞིའི་གཟུགས་སུ་བཀོད་པ་དེ་མི་འཇིགས་པ་སྟེ་རྣམ་པར་རྒྱལ་བ་མཚོན་པ་ཡིན་ཞེས་ཤོད་
སྲོལ་ཡོད་པ་དེའང་བདེན་པར་སྙམ། དངོས་པོའི་གནས་ཚོད་ཀྱི་མཚོན་བྱེད་ནི་སྟག་ནགས་ཚལ་དུ་གནས་པས་
འབྱུང་བ་ཤིང་ཁམས་མཚོན་པ་དང༌། སེང་གེ་གངས་རིའམ་རི་བོར་གནས་པས་སའི་ཁམས་མཚོན། ཁྱུང་བར་
སྣང་དུ་གནས་ཤིང་རྭ་ལས་མེ་འབར་བས་མེའི་ཁམས་མཚོན། འབྲུག་རྒྱ་མཚོར་གནས་པས་ཆུའི་ཁམས་མཚོན།
རླུང་ནི་ཀུན་ལ་ཁྱབ་པས་ནམ་མཁའི་ཁམས་མཚོན་པ་བཅས་ལས་བྱུང་བ་དང་དེའི་བྱེད་ལས་དེ་ཉིད་རྟ་མཆོག་གི་
གཟུགས་སུ་བཀོད་པ་དེའང་ཉེས་པ་ནས་ལེགས་པར་བགྲོད་པ་དང༌། ལྟས་ངན་པ་ནས་ལྟས་བཟང་པོར་འགྱུར་
བ་སོགས་མཚོན་ཕྱིར་དང་སྐྱེས་བུའི་རེ་འདོད་ཡོངས་སུ་སྐོང་བ་ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བས་རྟ་
མཆོག་དེ་ཡང་ནོར་བུའི་རྒྱན་དུ་འགོད་སྲོལ་བྱུང་བ་ནི་རླུང་རྟའི་གོ་དོན་ཞིག་ཏུ་ཤོད་མཁན་ཡོད་ལ་དེ་ཡང་རྒྱུ་
མཚན་ཞིག་ཏུ་སེམས། རླུང་རྟ་ལ་དབྱེ་ན་ཁང་པའི་སྟེང་དུ་རླུང་རྟ་འཛུགས་པ་དང་། ཁྱིམ་གྱི་བསང་རའི་སྟེང་དུ་
རླུང་རྟ་འཛུགས་པ། རི་བོ་མཐོ་སར་རླུང་རྟ་འཛུགས་པ། ལུང་པ་སོ་སོའི་ཡུལ་ལྷའི་མདུན་བསང་བཏང་ནས་
415



རླུང་རྟ་འཛུགས་པ་བཅས་གྲགས་ཆེ་བ་བཞི་རུ་ཕྱེ་བ་ལས། དང་པོ་ཁང་པའི་སྟེང་དུ་རླུང་རྟ་འཛུགས་པ་ནི་སྤྱིར་
བཏང་མི་མང་ཆེ་བས་ལོ་གཅིག་ལ་ཐེངས་གཅིག་མ་གཏོགས་བཙུགས་སྲོལ་མེད། དེའི་དུས་ཚོད་ནི་ལོ་གསར་ཚེས་
གསུམ་མམ་ཡང་ན་ལྔ་ལ་འཛུགས་སྲོལ་ཡོད། རླུང་རྟ་དང་དོད་ཡག་པོ་བྱས་ཏེ་འཛུགས་ཀྱི་ཡོད་པ་དཔེར་ན། ལོ་
མ་གསར་བའི་སྔ་རོལ་དུ་ཤིང་ནགས་སྟུག་པོ་ཡོད་སར་ཕྱིན་ནས་ཐང་ཤིང་ངམ་སྒྲོན་མེ་ཤིང་གི་རྩེ་མོ་ལོ་མ་རིང་ཐུང་
འཚམས་ཤིང་མང་ཙམ་ཡོད་པ་རིང་ཐུང་འདོམས་གསུམ་ཙམ་ཡོད་ཅིང་སྦོམ་ཕྲ་ཡང་འཚམས་པོ་ཡོད་པ་ཞིག་
བཅད་ནས་འདོམས་གཉིས་ལྷག་ཙམ་གྱི་སར་ལྤགས་པ་གཙང་བཤུས་བྱས་པ་དེར་དར་ཤིང་ཞེས་འབོད་ཀྱི་ཡོད།
རླུང་རྟའི་རས་དེ་དར་ཤིང་གི་རྩེ་མོའི་མཚམས་སུ་སྐུད་པས་བསྡམས་པའམ་ཡང་ན་ལྕགས་གཟེར་བརྒྱབ་ནས་
འགེལ་གྱི་ཡོད། རླུང་རས་དེའི་ཚོས་གཞིའི་གོ་རིམ་ཡང་ཡོད་དེ་གནམ་སྔོན་པོ་ཞེས་པས་སྟེང་དུ་ཆོས་གཞི་སྔོན་པོ་
དང་དེ་ནས་སྤྲིན་དཀར་པོ་ཞེས་པས་ཚོས་གཞི་དཀར་པོ། ས་སེར་པོ་ཞེས་པས་ཚོས་གཞི་སེར་པོ། ཆུ་ལྗང་ཁུ་ཞེས་
པས་ཚོས་གཞི་ལྗང་ཁུ། མེ་དམར་པོ་ཞེས་པས་ཚོས་གཞི་དམར་པོ་བཅས་ཡོད་པ་ཞིག་དུད་ཚང་ཚང་མའི་ཁང་
སྟེང་དུ་འཛུགས་ཡོད་པ་མཐོང་རྒྱུ་ཡོད། གལ་སྲིད་དམིགས་བསལ་གྱི་དུས་ཚོད་ཤར་བ་དཔེར་ན། བག་མ་གཏོང་
ལེན་བྱས་ན་དེའི་ཉིན་མོར་དུད་ཚང་དེའི་ཁང་པའི་སྟེང་དུ་རླུང་རྟ་གསར་པ་ཞིག་འཛུགས་སྲོལ་ཡོད། གཉིས་པ་
ཁྱིམ་གྱི་བསང་རྭའི་རླུང་རྟ་ནི་ཁང་པའི་སྟེང་གི་རླུང་རྟའི་རས་དང་དར་ཤིང་གཉིས་པོ་ལས་ཆུང་ཙམ་ཡོད་པ་དེ་
མང་ཆེ་བས་ལོ་གསར་སྐབས་གསར་པ་རེ་འཛུགས་སྲོལ་ཡོད། རི་བོ་མཐོ་སར་རླུང་རྟ་འཛུགས་པའི་དུས་ཚོད་
ཕལ་ཆེ་བ་ནི་ཚེས་ 1དང་། ཚེས་ 5 ཚེས་ 8 ཚེས་ 10 ཚེས་ 15 ཚེས་ 25 ཚེས་ 30བཅས་ལ་
ཡིན། འོན་ཀྱང་ཚོང་དུ་འགྲོ་བ་དང༌། རྒྱུགས་སྤྲོད་པ། མོ་དང་རྩིས་ནང་བབས་ཡོད་ཚེ་དུས་ཚོད་ངེས་གཏན་
མེད་པར་ཡུལ་ལྷའི་གནས་ཡུལ་དང༌། གནས་རི་མཐོ་ས། མེས་པོས་རླུང་རྟ་འཛུགས་མྱོང་སར་རླུང་རས་མང་
ཙམ་ཁྱེར་ཏེ་འཛུགས་ཀྱི་ཡོད། ལུང་པ་སོ་སོའི་ཡུལ་ལྷའི་མདུན་དུ་རླུང་རྟ་འཛུགས་པར་སྤྱི་སྒེར་གཉིས་ཀ་ཚུད་
ཡོད། དཔེར་ན། ལུང་པ་དེར་རྟ་རྒྱུག་པ་སོགས་བྱས་ན་སོ་སོའི་ཡུལ་ལྷ་གང་ཡིན་ཡང་དེའི་མདུན་དུ་རྟ་པ་མང་པོ་
མཉམ་དུ་ཕྱིན་ནས་རླུང་རྟ་འཛུགས་སྲོལ་མཆིས། སྒེར་ནི་སོ་སོའི་བྱ་བ་གལ་ཆེན་སྒྲུབ་དགོས་ཚེ་ཡུལ་ལྷའི་མདུན་
ནམ་འཁྲིས་སུ་རླུང་རྟ་འཛུགས་སྲོལ་ཡོད། །
ལུང་པ་ཁག་གཅིག་གིས་དར་ལྕོག་དང་རླུང་རྟ་གཅིག་ཏུ་ངོས་འཛིན་མཁན་ཡང་ཡོད། འོན་ཀྱང་རྫ་ཡུལ་
དུ་དེ་གཉིས་ངོ་བོའི་སྒོ་ནས་མི་འདྲ་ལ་དོན་ཡང་མི་འདྲ་བར་ཐ་དད་ངོས་འཛིན་གྱི་ཡོད། དཔེར་ན། དར་ལྕོག་
ཅེས་འབོད་ཚེ་མང་ཆེ་བར་གཤིན་པོར་ལ་དམིགས་ནས་འཛུགས་སྲོལ་ཡོད། དེར་དབྱེ་ན་ཆུ་དར་དང་། ཇོ་དར།
དར་པོ་ཆེ་བཅས་སོ། །ཆུ་དར་ནི་གཤིན་པོར་ཟམ་པའི་གོ་ཆོད་པ་དང་ཇོ་དར་ནི་གཤིན་པོར་གོས་ཀྱི་གོ་ཆོད་པ།
དར་པོ་ཆེ་ནི་གཤིན་པོར་དེའི་ཆོས་སྐལ་ཡིན་ཞིང་དོན་དུ་དར་ལྕོག་ཆེན་པོར་ཟེར། རླུང་རྟ་བཙུགས་པའི་ཕན་
ཡོན་ནི་ཤོད་སྲོལ་དུ་ཚེ་གང་རིང་ཚེ་བསོད་དབང་རླུང་སོགས་རྒྱས་པའི་ཆེད་དུ་ཡིན་ཞེས་འབོད་ཀྱི་ཡོད། གོང་
གསལ་གྱི་རླུང་རྟའི་སྐོར་ངོ་སྤྲོད་བྱེད་སྐབས་ངེས་པར་དུ་བསང་མཆོད་དང་འབྲེལ་བ་དམ་ཟབ་ཡོད། བསང་གི་དུ་
416



བ་འཕྱུར་བ་དང་མཉམ་དུ་རླུང་རྟ་འཛུགས་དགོས་པ་ཤེས་པར་བྱེད་དགོས་པ་ནི་གནད་འགག་ཤིན་ཏུ་ཆེ་བ་ཞིག་
ཡིན། གཞན་ཡང་ལུང་པ་ཁག་གཅིག་གིས་ཤོག་བུའི་རླུང་རྟ་ནམ་མཁར་གཏོར་སྲོལ་ཡོད་ཀྱང་རྫ་ཡུལ་དུ་ཤོག་བུའི་
རླུང་རྟ་མཐོང་རྒྱུ་མེད་ལ་ཤོག་བུའི་རླུང་རྟ་ནམ་མཁར་གཏོར་བ་དེ་བས་མཐོང་རྒྱུ་མེད། ད་དུང་ཁག་གཅིག་གིས་
པར་བཏབ་པའི་ཤོག་བུ་དེ་དག་རླུང་གིས་གང་སར་ཁྱེར་ནས་མི་གཙང་བར་གྱུར་ཞེས་སྣང་བ་འཇོག་མཁན་མེད་
དོ། །
ས་བཅད་བརྒྱད་པ། རྒྱ་གར་མེ་ཏོག་གི་བྱུང་བ་བརྗོད་པ།
རྒྱ་གར་མེ་ཏོག་ཅེས་པའི་བྱུང་བ་སྤྱིར་བརྗོད་པ།
སྤྱིར་རྒྱ་གར་གྱི་མེ་ཏོག་ཅེས་རྒྱ་གར་ནས་སྐྱེས་པའི་མེ་ཏོག་ཚང་མར་འབོད་ཀྱི་ཡོད་ཆས་ཆེ། འོན་ཏེ་འདིར་
ཤོད་པའི་རྫ་ཡུལ་གྱི་རྒྱ་གར་མེ་ཏོག་ཅེས་པ་དེ་ཡུལ་གྲུ་ཚང་མར་མེད་པར་རྒྱ་གར་ནས་ས་བོན་ཁྱེར་ཡོང་བའི་མེ་ཏོག་
གི་རིགས་ཤིག་ཡོད་པ་དེར་བརྗོད། རྫ་ཡུལ་རོང་སྟོད་སྨད་དང་འགྲོ་བ་དགོན་གྱི་ས་ཆ་ཁག་གཅིག་ལ་རྒྱ་གར་མེ་
ཏོག་ཅེས་པ་མཇལ་རྒྱུ་ཡོད་པ་ནི་རྫ་ཡུལ་བ་མང་ཆེ་བས་ཤེས་པ་སྨོས་མེད་རེད། འོན་ཀྱང་ཡུལ་གྲུ་གཞན་དག་གི་
མིར་དེ་ལྟར་བརྗོད་ན་ཕལ་ཆེར་ཡིད་མི་ཆེས། གལ་སྲིད་ཡིད་མི་ཆེས་མཁན་རྣམས་ལ་ཁོམ་པ་བྱུང་ཚེ་རྫ་ཡུལ་གྱི་མེ་
ཏོག་དེ་ལ་གཟིགས་ན་གཞི་ནས་ཤེས་རྟོགས་ཐུབ་ངེས་ལགས། གཞན་ཡང་གུ་རུ་རིན་པོ་ཆེའི་ལུང་གིས་ཟིན་པའི་
མེ་ཏོག་དེ་ལྟ་བུ་ནི་རྫ་ཡུལ་ཁུལ་དུ་མ་གཏོགས་ཡུལ་གྲུ་གཞན་དུ་ཕལ་ཆེ་མེད་པས་དེར་ཚན་རིག་གི་རིན་ཐང་ལྡན་
པའི་དངོས་པོ་ཞིག་ཏུ་སེམས། གལ་སྲིད་ཡུལ་གྲུ་གཞན་དག་ཏུ་རྒྱ་གར་མེ་ཏོག་དེ་ལྟ་བུ་ཞིག་ཡོད་ཚེ་རྫ་ཡུལ་གྱི་རྒྱ་
གར་མེ་ཏོག་དང་མི་འདྲ་སྟེ་རྫ་ཡུལ་གྱི་མེ་ཏོག་ནི་ཨོ་རྒྱན་རིན་པོ་ཆེའི་ལུང་ལས་གྲུབ་པས་རིན་ཐང་སོགས་མི་འདྲ་
བའི་ཕྱིར་རོ། །
རྒྱ་གར་མེ་ཏོག་ཅེས་པའི་བྱུང་བ་བྱེ་བྲག་ཏུ་འཆད་པ།
དང་པོ། རྫ་ཡུལ་བའི་ཤོད་ཚུལ་དང་། གཉིས་པ། ལུང་གི་རྒྱབ་རྟེན་འཆད་པ།
1. རྫ་ཡུལ་བའི་ཤོད་ཚུལ་ཁ་ཤས་ཡོད་དེ་ཁག་གཅིག་གིས་རྒྱ་གར་མེ་ཏོག་ནི་མཁའ་འགྲོ་ཡེ་ཤེས་མཚོ་རྒྱལ་
གྱིས་རྒྱ་གར་ནས་ས་བོན་བསྣམས་ཕེབས་ཏེ་བཏབ་པར་གྲགས་པ་དང་། མཁའ་འགྲོ་ཡི་ཤེས་མཚོ་རྒྱལ་རྒྱ་གར་དུ་
ཕེབས་མྱོང་ཡོད་མེད་དེའང་དོགས་པའི་ཞིག་འཆར། ཁག་གཅིག་གིས་སློབ་དཔོན་རིན་པོ་ཆེས་གནས་ཆེན་
གངས་ར་གནས་སྒོ་ཕྱེ་སྐབས་རྒྱ་གར་ནས་བསྣམས་ཕེབས་པའི་ཕྱག་འཁར་དེ་དུམ་བུ་ཁག་མང་པོ་བཏང་ནས་རྒྱ་
གར་མེ་ཏོག་གི་སོན་དུ་བཏབ་པར་གྲགས། དོན་དུ་རྒྱ་གར་མེ་ཏོག་ནི་ཨོ་རྒྱན་རིན་པོ་ཆེས་གནས་ཆེན་གངས་ར་
གནས་སྒོ་ཕྱེ་རྗེས་གནས་དེའི་ཁོ་ར་ཁོར་ཡུག་གི་གནས་རྟགས་ཡིན་ཞེས་ཤོད་རྒྱུན་ཡོད། མེ་ཏོག་དེ་བཞད་དུས་
སྐད་ཀྱང་མི་ཆུང་བ་ཞིག་གྲགས་སྐད། མེ་ཏོག་དེའི་ཚོས་གཞི་མང་ཆེ་བ་དཀར་པོ་ཡིན། གད་ཡངས་ཕྱོགས་སུ་
417



ཡོད་པའི་རྒྱ་གར་མེ་ཏོག་ཤིང་སྡོང་གཅིག་གི་སྒང་ལ་སྣ་ཁ་མི་འདྲ་བ་གསུམ་བཞད་པ་སྟེ་དཀར་པོ་དང་། སེར་པོ།
དམར་སྨུག་བཅས་མིག་གི་དབང་པོའི་སྤྱོད་ཡུལ་དུ་གྱུར། །
2. ལུང་གི་རྒྱབ་རྟེན་འཆད་པ་ལ། 《 ཡི་དམ་དགོངས་འདུས》ལས། དེའི་ནུབ་ཕྱོགས་རྫག་མཚམས་
ཀླུང་གི་ཡུལ ལུང་སུལ་ཞིག་ཏུ་ངོ་མཚར་མཚན་མ་སྟེ རྗེ་བཙུན་སྒྲོལ་མའི་སྤྲུལ་པ་རྒྱ་གར་ཤརཿ སུ་ཀ་སིདྷི་
ཞེས་པའི་གསང་ཆབ་ལསཿ རྒྱ་གར་མེ་ཏོག་པདྨ་ཁ་ཆེ་འཁྲུངས དེ་ལ་མཁའ་འགྲོ་འབུམ་ཚོ་ཕྲག་བྱེ་བ དུས་
གསུམ་རྟགས (རྟག) གནས་དྲི་ཟའི་བུ་མོ་བདུན གླུ་དབྱངས་ལེན་ཅིང་དུས་བཟང་བསྐོར་བ་བྱེད ཀི་ཀི་
རི་རི་ལ་སོགས་ལྷ་མོ་ནི༔ བཅུ་གསུམ་ཁྲུས་གསོལ་སྤྲིན་གསེབ་སྐུ་དངོས་བསྟན༔ ཁྱད་པར་དུས་བཟང་སྐབས་སུ་
འཕགས་པ་ཡི གནས་བརྟན་ཆེན་པོ་ཡན་ལག་འབྱུང་སྤྱོད་ཅིང༔ དུས་འཇུག་མཛད་སྐབས་ན་བུན་འཇའ་
ཚོན་འཁྲུག སྐལ་ལྡན་རྣམས་ཀྱིས་ངེས་པར་མཇལ་བར་ཡོད༔ དེ་ནི་གཞན་གྱི་མེ་ཏོག་ཕལ་པ་དང ཅི་ཕྱིར་
མི་འདྲ་མ་འོངས་སེམས་དཔའ་འཁྲུངས༔ འདི་ཡི་ཁ་བྱང་རྒྱས་པ་འབྲོག་གཏེར་གྱི གནས་ཆེན་ཁ་བྱང་ཟླ་ལ་
སྦས་ཡོད་པས གཞན་ལ་མི་སྤེལ་གསང་བར་བྱ་བའི་གནད མེ་ཏོག་དེ་ཡི་ཕྱོགས་བཞིར་སྒྲུབ་ཕུག་བཞི རང་
བྱོན་ཕྱག་ཞབས་རྗེས་དང་ངོ་མཚར་བའི གཏེར་ཆུ་གཏེར་ཁ་ཡོད་ཀྱང་གཞན་དུ་གབ སྤྱི༔ ཞེས་འཁོད་ཡོད།
གཞན་ཡང་། རོང་སྟོད་ཀྱི་བསང་ཡིག《ན་མོ་པདྨ་བཛྲ་ཡ། སྦས་ཡུལ་པདྨ་བཀོད་ཀྱི་ཤར་སྒོ་གནས་ཆེན་རྫ་ཡུལ་
གངས་རིའི་རྩ་གསུམ་དཔའ་བོ་མཁའ་འགྲོ་གནས་གཏེར་སྲུང་མ་སྤྱི་ལ་མཆོད་འབུལ་དུ་བགྱིས་པ་ཀུན་བཟང་རོལ་
མཚོའི་དགའ་སྟོན་》ལས། “ དེའུ་འབུར་མཐོང་གྲོལ་རྒྱ་གར་མེ་ཏོག་སོགས། སྣོད་བཅུད་དག་པ་རབ་འབྱམས་
གཞལ་ཡས་སུ” ཞེས་འཁོད་ཡོད་པ་ལས་རགས་ཙམ་ཤེས་ནུས་སོ། །
གཤམ་དུ་ཡི་དམ་དགོངས་འདུས་ནང་འཁོད་པའི་ཚིག་བཅད་དེ་དག་ལ་འགྲེལ་པ་ཅུང་ཟད་འབྲི་ཁུལ་བྱ་རྒྱུ་
ཡིན་པས་གཟིགས་པར་འཚལ། །
《ཡི་དམ་དགོངས་འདུས》ལས། དེའི་ནུབ་ཕྱོགས་རྫག་མཚམས་་་ཀླུང་གི་ཡུལ ལུང་སུལ་ཞིག་ཏུ་ངོ་
མཚར་མཚན་མ་སྟེ རྗེ་བཙུན་སྒྲོལ་མའི་སྤྲུལ་པ་རྒྱ་གར་ཤརཿ སུ་ཀ་སིདྷི་ཞེས་པའི་གསང་ཆབ་ལས༔ རྒྱ་གར་
མེ་ཏོག་པདྨ་ཕྱེ་འཁྲུངས
མཆན། དེ་སྒྲའི་འཇུག་གཞི་ནི་ད་ཆ་རྫ་ཡུལ་རྫོང་ཁོངས་ཀྱི་མགུལ་ལ་ཤང་ཞེས་པ་ནས་བརྩིས་ཡོད་ཚུལ་
བསྟན་ཡོད་དེ་ཕྱག་དཔེ《 ཡི་དམ་དགོངས་འདུས》ནང་འདི་ལྟར་འཁོད་དེ། ནུབ་བྱང་རི་རབ་ཕྱག་ཞལ་ཞེས
མཚོ་ཆེན་ཁ་དོག་མི་འདྲ་བཿ མཚོ་ཕྲན་མང་པོ་རང་མདོག་བསྐོརཿ རྡོ་རྗེ་ཕག་མོ་དངོས་ཀྱི་ནི༔ ཞལ་གཟིགས་
རི་རབ་ཕག་ནག་ཞལ༔ ཞེས་འཁོད་ཡོད་པའི་ཕྱིར། མགུལ་ལ་ཕྱོགས་ནས་བརྩིས་ན་ནུབ་ཕྱོགས་རྫ་ཡུལ་རོང་
སྟོད་སྨད་དང་འགྲོ་བ་དགོན་གྱི་ས་ཆའམ་ས་མཚམས་སུ་རི་ཀླུང་བཀོད་པ་མཛེས་པའི་ཡུལ་ལུང་ཞིག་གི་ལྟེ་བ་རུ་
ཤིན་རུ་ངོ་མཚར་བ་སྟེ་བྱིན་རླབས་ཤིན་ཏུ་མྱུར་ཞིང་དགེ་མཚན་འབུམ་གྱིས་ཕྱུག་པའི་རྗེ་བཙུན་སྒྲོལ་མའི་སྤྲུལ་པ་
རྒྱ་གར་གྱི་ཤར་ཕྱོགས་སུ་བཞུགས་པའི་སུ་ཀ་སིདྷི་ཞེས་པ་མཁའ་འགྲོ་ཞིག ( སུ་ཀ་སིདྷི་ཞེས་པ་ནི་ལེགས་སྦྱར་གྱི་
418



སྐད་དོད་ཡིན་ལ་དོན་སྒྱུར་བྱས་ན་བརྟེན་པའི་དངོས་གྲུབ་ཅེས་བབ་ཡོད་ཀྱང་འདིར་སྐབས་སུ་དོན་སྒྱུར་ལ་གོ་བ་
ཐད་ཀར་ལེན་མི་དགོས་པར་མཁའ་འགྲོ་ཞིག་གི་མིང་དུ་གོ་བ་བླངས་ན་ཆོག་པ་མཁའ་འགྲོའི་བརྡ་ཆད་ཡིན་པ་
ཀརྨ་རང་བྱུང་རྡོ་རྗེས་མཛད་པའི་《ཚོགས་ལས་རིན་ཆེན་གསལ་བ》ལས་མཁའ་འགྲོ་སུ་ཀ་སིདྷི་ཞེས་འཁོད་ཡོད་
པ་དེ་ལས་ཤེས་སོ།) གསང་ཆབ་ཅེས་པར་དང་པོ་གསང་ཞེས་པར་གོ་བ་ཐད་ཀར་བླངས་ན་འདི་ལྟ་སྟེ། (བྱེད་
འབྲེལ་ལས་ཚིག་མ་འོངས་པ་དང་འདས་པ།) སྦེད་པ་དང་ཀུན་ལ་ཤེས་སུ་འཇུག་མི་རུང་བའི་དོན་ཏེ། དམག་
དོན་དགྲ་ཟླ་ལ་གསང་དགོས་ལྟ་བུ་དང་ཡང་ན་སྣོད་དུ་མི་རུང་བ་ལ་གསང་དགོས་པ་དང༌། གསང་ཞིང་སྦས་པས་
འགྲུབ་པའི་ལམ་ཡིན་པས་གསང་བ་དང་། ཡིད་སྐྱོབ་པ་ཞེས་རང་གི་སེམས་ཐ་མལ་གྱི་སྣང་ཞེན་གཉིས་ནས་སྐྱོབ་
པར་བྱེད་པའི་ནུས་པ་ལྡན་པས་ན་སྔགས་ཞེས་བརྗོད་པ་ཡིན། ཆབ་ནི་ཆུའི་མིང་གཞན་ཏེ། དྲི་ཞིམ་བགྲུངས་
པའི་ཆུ་ལ་དྲི་ཆབ་དང་མིག་ཆུ་ལ་སྤྱན་ཆབ་ཟེར་བ་ལྟ་བུ་དང་ཡང་ན་གསང་ཆུ་ཞེས་གོ་ན་འགྲིག་པ་མཐོང་།
མདོར་ན་རྒྱ་གར་མེ་ཏོག་ནི་རྗེ་བཙུན་སྒྲོལ་མའི་སྤྲུལ་པ་རྒྱ་གར་གྱི་མཁའ་འགྲོ་མ་མཚན་ལ་སུ་ཀ་སིདྷི་འབོད་པ་ཞིག་
གིས་བྱིན་གྱིས་བརླབས་པ་ལས་རྒྱ་གར་མེ་ཏོག་དེ་འཁྲུངས་པ་ཡིན་ལ་མེ་ཏོག་དེ་ནི་མེ་ཏོག་གཞན་དང་མི་འདྲ་བར་
ཁྱད་པར་ཅན་ཞིག་ཡིན་ནོ། །རྫ་ཡུལ་དུ་རྒྱ་གར་མེ་ཏོག་འཁྲུངས་ཡུལ་སྐྱེ་བོ་ཚང་མའི་མིག་ཤེས་གཟུང་བྱའི་ཡུལ་དུ་
གྱུར་བ་ཁ་ཤས་ཡོད་དེ། རོང་སྟོད་གསེར་ཁུར་དང་། དགྲ་ལྷ། རོང་སྨད་གད་ཡངས། འགྲོ་བ་དགོན་གྱི་དགྲ་ལྷ་
བཅས་སོ། ། །
དེ་ལ་མཁའ་འགྲོ་འབུམ་ཚོ་ཕྲག་བྱེ་བ དུས་གསུམ་རྟགས (རྟག) གནས་དྲི་ཟའི་བུ་མོ་བདུན༔ གླུ་
དབྱངས་ལེན་ཅིང་དུས་བཟང་བསྐོར་བ་བྱེད ཀི་ཀི་རི་རི་ལ་སོགས་ལྷ་མོ་ནི༔ བཅུ་གསུམ་ཁྲུས་གསོལ་སྤྲིན་
གསེབ་སྐུ་དངོས་བསྟན་
མཆན། དེ་ལ་ཞེས་པ་ནི་རྒྱ་གར་གྱི་མེ་ཏོག་དེ་ལ་དུས་མ་འོངས་བ་དང་། ད་ལྟ་བ། དུས་འདས་པ་བཅས་
སུ་མཁའ་འགྲོ་མ་འབུམ་ཕྲག་ཁྲི་ཕྲག་བྱེ་བ་མང་པོས་རྟག་ཏུ་སྐོར་བ་བྱེད་པའམ་གནས་རྟགས་ཁྱད་པར་ཅན་གྱི་
ཐོག་ནས་གནས་རི་དེ་ལ་དྲི་ཟའི་བུ་མོ་བདུན་གྱིས་སྙན་པའི་གླུ་དབྱངས་ལེན་ཅིང་དུས་བཟང་ཁྱད་པར་ཅན་ལ་མེ་
ཏོག་དེར་བསྐོར་བ་ཡང་ཡང་བྱེད་པ་དང་ཀི་ཀི་རི་རི་རི་སོགས་ལྷ་མོ་བཅུ་གསུམ་རྣམས་ཀྱིས་མེ་ཏོག་དེར་ཁྲུས་
གསོལ་བ་དང་སྤྲིན་གྱི་གསེབ་ནས་སྐབས་འགར་མཁའ་འགྲོ་མ་དང་དྲི་ཟ་བུ་མོ་སོགས་ཀྱིས་སྐུ་དངོས་བསྟན་པ་
སོགས་ཡོད་དོ། ། །
ཁྱད་པར་དུས་བཟང་སྐབས་སུ་འཕགས་པ་ཡི གནས་བརྟན་ཆེན་པོ་ཡན་ལག་འབྱུང་སྤྱོད་ཅིང༔
དུས་འཇུག་མཛད་སྐབས་ན་བུན་འཇའ་ཚོན་འཁྲུག སྐལ་ལྡན་རྣམས་ཀྱིས་ངེས་པར་མཇལ་བར་ཡོད།
མཆན། ཁྱད་པར་དུ་དུས་བཟང་དང་ཚེས་བཟང་སྐབས་སུ་འཕགས་པ་གནས་བརྟན་ཆེན་པོ་ཡན་ལག་
འབྱུང་ཡང( གནས་བརྟན་ཡན་ལག་འབྱུང་ནི་སྟོན་པ་བཅོམ་ལྡན་འདས་ཀྱིས་བསྟན་པ་གཉེར་དུ་གཏད་པའམ་
བསྟན་པ་སྲུང་མཁན་དུ་བསྐོས་པའི་དགྲ་བཅོམ་པ་བཅུ་དྲུག་ནང་གི་ཐོག་མ་དེ་ཡིན) ས་ཆ་དེར་ཕེབས་ནས་
419



དུས་འཇུག་སྐབས་སུ་ན་བུན་དང་འཇའ་ཚོན་འཁྲུག་ཅིང་ལས་དང་སྐལ་བ་ལྡན་པའམ་ཁྱད་དུ་འཕགས་པའི་གང་
ཟག་རྣམས་ཀྱིས་ཚེས་བཟང་པོ་དང་དུས་བཟང་པོའི་སྐབས་སུ་ངེས་པར་དུ་མཇལ་བའང་ཡོད་ཅེས་གསུངས།
དེ་ནི་གཞན་གྱི་མེ་ཏོག་ཕལ་པ་དང ཅི་ཕྱིར་མི་འདྲ་མ་འོངས་སེམས་དཔའ་འཁྲུངས༔ འདི་ཡི་ཁ་བྱང་
རྒྱས་པ་འབྲོག་གཏེར་གྱི གནས་ཆེན་ཁ་བྱང་ཟླ་ལ་སྦས་ཡོད་པསཿ གཞན་ལ་མི་སྤེལ་གསང་བར་བྱ་བའི་
གནད། །
མཆན། ཐུན་མིན་ངོ་མཚར་ཅན་གྱི་རྒྱ་གར་མེ་ཏོག་དེ་ནི་མེ་ཏོག་ཕལ་པ་དང་ཅིའི་ཕྱིར་དུ་མི་འདྲ་བ་ནི་མ་
འོངས་པར་བྱང་ཆུབ་ནི་སངས་རྒྱས་ཀྱི་གོ་འཕང་དང་། དེ་ཐོབ་པའི་ཕྱིར་དུ་དཀའ་སྤྱད་འབད་བརྩོན་མི་འདོར་བ་
དང་། གཞན་དོན་དུ་རང་སྲོག་ཀྱང་བློས་བཏང་ནུས་པའི་སྙིང་སྟོབས་ཡོད་པ་ཞེས་འབོད་ལ་དེ་འཁྲུངས་པའི་ས་ལ་
བྱང་ཆུབ་སེམས་པའམ་འཁྲུངས་ཞེས་སོ། །རྒྱ་གར་མེ་ཏོག་འདིའི་སྐོར་རྒྱས་པ་འབྲོག་གཏེར་གྱི་གནས་ཆེན་ཁ་
བྱང་ཟླ་ལ་སྦས་ཡོད་པས་གང་བྱུང་དུ་མི་གཞན་ལ་མི་སྤེལ་བར་སྦ་གསང་བྱ་བའི་གནད་གལ་ཆེན་ཡིན་པ་རང་
གཞན་ཀུན་གྱིས་ཤེས་པར་བྱ་དགོས་པའི་གནད་དོ། །
མེ་ཏོག་དེ་ཡི་ཕྱོགས་བཞིར་སྒྲུབ་ཕུག་བཞི༔ རང་བྱོན་ཕྱག་ཞབས་རྗེས་དང་ངོ་མཚར་བའི གཏེར་ཆུ་
གཏེར་ཁ་ཡོད་ཀྱང་གཞན་དུ་གབ །
མཆན། རྒྱ་གར་གྱི་མེ་ཏོག་དེའི་འཁྲུངས་སར་ཤར་ལྷོ་ནུབ་བྱང་བཞིར་སྒྲུབ་ཕུག་རེ་གྲུབ་ཡོད་ཅིང་འཕགས་
མ་རྗེ་བཙུན་སྒྲོལ་མའི་སྤྲུལ་པ་མཁའ་འགྲོ་མ་སུ་ཀ་སིདྷི་དང༌། འཕགས་པའི་གནས་བརྟན་ཡན་ལག་འབྱུང་། དེ་
བཞིན་མཁའ་འགྲོ་མ་འབུམ་ཕྲག་མང་པོ། དྲི་ཟའི་བུ་མོ་བདུན་སོགས་ཀྱིས་ཕྱག་དང་ཞབས་ཀྱི་རང་བྱོན་ངོ༌
མཚར་བ་མང་པོ་ཡོད་པ་མ་ཟད་གནས་དེར་གཏེར་ཆུ་དང་གཏེར་ཁ་སོགས་ཡོད་ཀྱང་སོ་སྐྱེ་ཐུན་མོང་བའི་ངོར་
གཏེར་ཆུ་དང་གཏེར་ཁ་སོགས་ལེན་རྒྱུ་ལྟ་ག་ལ་འགྱུར་མིག་གི་སྤྱོད་ཡུལ་ཡང་མ་ཡིན་པ་ས་ཆ་གཞན་ལ་གབ་པ་ལྟ་
བུ་ཡིན་པས་ཆ་ནས་དེ་ལྟར་བརྗོད་དོ། །སྤྱི ཞེས་པ་ནི་གསང་དབང་ལ་གོ་དགོས། དོན་དམ་དུ་ཕྱག་དཔེ་དེ་ནི་
གསང་དབང་ཡིན་པར་གོ་བ་མ་གཏོགས་འདིའི་སྐབས་དོན་གཞན་འགྲེལ་བའི་དགོས་པ་མེད་པར་སྙམ། །
གཞན་ཡང་། རྒྱ་གར་མེ་ཏོག་ཅེས་པར《སྦས་ཡུལ་པདྨ་བཀོད་ཀྱི་ཤར་སྒོ་གནས་ཆེན་རྫ་ཡུལ་གངས་རིའི་
རྩ་གསུམ་དཔའ་བོ་མཁའ་འགྲོ་གནས་གཏེར་སྲུང་མ་སྤྱི་ལ་མཆོད་འབུལ་དུ་བགྱིས་པ་ཀུན་བཟང་རོལ་མཚོའི་
དགའ་སྟོན》ལས། ཁྱད་པར་རྫ་ཡུལ་གངས་ཀྱི་ར་བ་ཡི། རྩ་གསུམ་བླ་མཚོ་དགོངས་འདུས་བླ་མཚོ་དགུ། མཚོ་
གཡུ་ཉིས་བརྒྱ་ཉེར་ལྔ་གངས་རི་དགུ། བྲག་རི་དགུ་དང་སྐུ་དབྱིངས་རིགས་བཅུ་གཅིག དེའུ་འབུར་མཐོང་གྲོལ་
རྒྱ་གར་མེ་ཏོག་སོགས། སྣོད་བཅུད་དག་པ་རབ་འབྱམས་གཞལ་ཡས་སུ། བཞུགས་པའི་རྩ་གསུམ་དཔའ་བོ་
མཁའ་འགྲོ་ལ། དམ་རྫས་བདུད་རྩིའི་མཆོད་པ་འདི་འབུལ་བཞེས། །
མཆན། ཁྱད་པར་རྫ་ཡུལ་རྫོང་རོང་སྟོང་དུ་གནས་པའི་གནས་ཆེན་གངས་རའི་རྭ་བར་བླ་མ་དང༌། ཡི་
དམ། མཁའ་འགྲོ་གསུམ་གྱི་བླ་མཚོ་དང་དགོངས་འདུས་བླ་མཚོ་དགུ་དེ་མིན་གཡུ་མཚོ་ལས་གྲུབ་པའི་མཚོ་ཕྲན་
420



ཉིས་བརྒྱ་ཉེར་ལྔ་གངས་རི་དགུ། བྲག་རི་དགུ་དང་སྐུ་དབྱིངས་རིགས་བཅུ་གཅིག་( སྐུ་དབྱིངས་ཞེས་པར་ཁག་
གཅིག་གིས་ཐང་ག་སྒྲིལ་པར་བརྗོད་སྲོལ་འདུག) དེའུ་འབུར་ཞེས་པའི་ས་འབུར་དུ་ཆགས་པའི་གནས་ཆེན་དེ་ནི་
གནས་གཞན་དང་མི་འདྲ་བར་མཐོང་བ་ཙམ་གྱིས་ངན་སོང་ལས་གྲོལ་བ་མ་ཟད་རྒྱ་གར་མེ་ཏོག་སོགས་གནས་
རྟགས་དེ་དག་ནི་ཕྱིའི་སྣོད་ས་ཁམས་དང་ནང་གི་ནང་བཅུད་སེམས་ཅན་དེ་དག་ལས་དག་པའི་རབ་འབྱམས་
གཞལ་ཡས་སུ་བཞུགས་པའི་བླ་མ་དང་། ཡི་དམ། མཁའ་འགྲོ་གསུམ་དང་དཔའ་བོ་རྣམས་ལ་དམ་རྫས་བདུད་
རྩིའི་ལས་གྲུབ་པའི་མཆོད་པ་འདི་ཕུལ་ནས་ཞལ་གྱིས་བཞེས་རོགས་གནང་ཞེས་ཞུ་བ་ཕུལ་བའི་ཁུལ་ལོ། །
གནས་བརྟན་ཆེན་པོ་ཡན་ལག་འབྱུང་གི་ངོ་སྤྲོད་རགས་ཙམ་བྱ་རྒྱུ། །
འཕགས་པ་གནས་བརྟན་བཅུ་དྲུག་ གི་ བྱུང་བ་མདོར་བསྡུས་ཤིག《དུང་དཀར་ཚིག་མཛོད》ལས།
“སྟོན་པ་སངས་རྒྱས་མྱ་ངན་ལས་འདས་ཁར་སྒྲ་གཅན་འཛིན་ལ་སོགས་པའི་དགྲ་བཅོམ་པ་བཅུ་དྲུག (1)
གནས་བརྟན་ཡན་ལག་འབྱུང༌། (2) མ་ཕམ་པ། (3) ནགས་ན་གནས། (4) དུས་ལྡན། (5) རྡོ་རྗེ་
མོའི་བུ། (6)བཟང་པོ། (7) གསེར་བེའུ། (8) བྷ་ར་དྷ་ཛ་གསེར་ཅན། (9) བ་ཀུ་ལ། (10) སྒྲ་
གཅན་འཛིན། (11) ལམ་ཕྲན་བརྟན། (12) བསོད་སྙོམས་ལེན། (13) ལམ་བསྟན། (14) ཀླུའི་སྡེ།
(15) སྦེད་བྱེད། (16) མི་ཕྱེད་པ་བཅས་ལ་འཛམ་བུའི་གླིང་དུ་ངའི་བསྟན་པ་མ་ནུབ་ཀྱི་བར་དུ་ཁྱེད་རྣམས་
ཀྱང་མྱ་ངན་ལས་མི་འདའ་བར་ངའི་བསྟན་པ་སྐྱོང་དགོས་ཞེས་བཀའ་ཕབས་པ་ལྟར། ཁོང་རྣམས་ཀྱང་གླིང་བཞི་
དང་། འཛམ་བུའི་གླིང་གི་བྱ་རྒོད་ཕུང་པོའི་རི་དང་། ལོ་མ་བདུན་པའི་རི་ཕུག་ཆུ་བོ་ཡ་མུ་ནའི་གླིང་། གངས་རི་
ཏི་སེ་སོགས་གནས་མི་འདྲ་བ་བཅུ་དྲུག་ལ་བཞུགས་ནས་བསྟན་པ་དར་སྤེལ་མཛད་པ་ཡིན་ཞེས་བཤད་སྲོལ་དང་
གནས་བརྟན་གྱི་གྲས་སུ་ཡོད་པའི་ཧཱ་ཤང་དེ་ནི་ཐང་རྒྱལ་རབས་ཀྱི་གོང་མ་ཐང་ཐའི་ཙུང་གིས་རྒྱལ་ས་ཁྲང་ཨན་དུ་
གནས་བརྟན་བཅུ་དྲུག་དངོས་སུ་གདན་དྲངས་སྐབས་གནས་བརྟན་རྣམས་ལ་སྣེ་ལེན་ཞུ་མཁན་དང་རྒྱུན་དུ་གོང་
མའི་མཆོད་གནས་དང༌། གོང་མའི་སྲས་བརྒྱད་ཀྱི་དགེ་རྒན་དུ་བཞུགས་པ་དེ་ཡིན་པ་དང་། གནས་བརྟན་གྱི་
གྲས་སུ་ཡོད་པའི་དགེ་བསྙེན་དྷརྨ་ཏཱ་ལ་ནི། དུས་རབས་བཅུ་གཅིག་པའི་འགོར་ཇོ་བོ་རྗེ་ཨ་ཏི་ཤ་བོད་དུ་ཕེབས་
ནས་བྲག་ཡེར་པར་བཞུགས་སྐབས་ཉིན་གཅིག་གནས་བརྟན་བཅུ་དྲུག་དངོས་སུ་ཕེབས་ཏེ་འབྲོམ་སྟོན་པས་
གནས་བརྟན་རྣམས་གསོལ་སྟོན་གྱི་བྱིན་ལེན་ཞུ་མཁན་མཛད་པ་དེ་ཡིན་ཞེས་བཤད་སྲོལ་ཡོད་པ་དང༌། བོད་ལ་
ཧ་ཤང་དང་དགེ་བསྙེན་གཉིས་གནས་བརྟན་ཁོངས་སུ་མིང་བགྲང་ཞིང་རྒྱ་ནག་གི་ལུགས་ལ་ཧ་ཤང་དང་དགེ་
བསྙེན་གཉིས་ཀྱང་ནང་གི་རྟོགས་པའི་གནས་ཚད་གནས་བརྟན་རྣམས་དང་མཉམ་པ་ཡོད་པའི་དབང་གིས་
གནས་བརྟན་བཅོ་བརྒྱད( +༡༥ པ 2) ཅེས་འདྲེན་པའི་རྒྱུ་མཚན་དེ་ལྟར་ཡིན། བོད་ཀྱི་གནས་བརྟན་བཅུ་
དྲུག་གི་སྐུ་བརྙན་བྲིས་ཐང་དང་འཇིམ་སྐུ་ནི་ཐོག་མར་དུས་རབས་བཅུ་པའི་མཇུག་ཏུ་བླ་ཆེན་དགོངས་པ་རབ་
གསལ་གྱི་སློབ་མ་ཀླུ་མེས་འབྲོམ་ཆུང་མདོ་སྨད་དུ་བཞུགས་པའི་སྐབས་ཤིག་རི་བོ་རྩེ་ལྔ་སོགས་ནང་པའི་གནས་
རྟེན་ཁག་མཇལ་བར་ཕེབས་པའི་ལམ་ཞོར་ཐང་རྒྱལ་རབས་ཀྱི་རྒྱལ་ས་ཁྲང་ཨན་དུ་ཡུན་རིང་བཞུགས་སྐབས།
421



གོང་དུ་བཤད་པ་ལྟར་ཐང་གི་གོང་མ་མིང་ཙུང་གིས་གནས་བརྟན་བཅུ་དྲུག་དངོས་སུ་གདན་དྲངས་ནས་ཟླ་བ་ཁ་
ཤས་བཞུགས་ཏེ་ཕྱིར་ཕེབས་གནང་ཁར་གནས་བརྟན་རྣམས་ལ་ན་བཟའ་མཚོན་བྱེད་དུ་རྒྱ་ལུགས་ཧ་ཤང་གི་ཆས་
དང་འདྲ་བའི་གོས་ཆེན་ཏིང་ཕོན་མངགས་བཏགས་མ་རེ་ཕུལ་ཏེ། དྲན་རྟེན་དུ་རི་མོ་མཁས་པ་རྣམས་ནས་
གནས་བརྟན་རྣམས་ཀྱི་འདྲ་ཐང་རེ་བྲིས་པ་དེ་དངོས་སུ་གཟིགས་པར་བརྟེན་ཀླུ་མེས་ཀྱིས་འདྲ་ཐང་དེ་ལ་དཔེ་
བྱས་ཏེ་རང་ཉིད་ཀྱིས་དངོས་སུ་འདྲ་བཤུས་གནང་ནས་བོད་དུ་བསྣམས་ཕེབས་རྗེས་བྲག་ཡེར་པར་གནས་བཅུ་ལྷ་
ཁང་ཞིག་བཞེངས་གནང་སྟེ། འདྲ་ཐང་བཤུས་བྲིས་ལ་མ་དཔེ་བྱས་པའི་གནས་བརྟན་བཅུ་དྲུག་གི་འཇིམ་སྐུ་
བཞེངས་པ་གནང་བ་ནི་བོད་དུ་གནས་བརྟན་བཅུ་དྲུག་གི་སྐུ་བཞེངས་པའི་ཐོག་མ་ཡིན་ཅིང་། དེ་ནས་བཟུང་
བོད་དུ་རྒྱ་ནག་ཧ་ཤང་གི་ཆས་གོས་བཞེས་པའི་གནས་བརྟན་བཅུ་དྲུག་གི་བྲིས་སྐུ་དང་འབུར་སྐུ་མང་པོ་དར་སྤེལ་
བྱུང་སྟེ་དགོན་པ་ཆེ་ཆུང་ཚང་མར་བྲིས་འབུར་གྱི་སྐུ་མཐོང་རྒྱུ་ཡོད་པ་དེ་ནི་རྒྱ་བོད་མི་རིགས་བར་རིག་གཞུང་བརྗེ་
རེས་ཀྱི་དཔེ་མཚོན་གསོན་པ་ཞིག་ཡིན་ལ། གནས་བརྟན་བཅུ་དྲུག་པོ་ཚང་མ་རྒྱ་གར་གྱི་དགྲ་བཅོམ་པ་ཤ་སྟག་
ཡིན་ཀྱང་། བོད་ཀྱི་རི་མོའི་ལག་རྒྱུན་དུ་ཚང་མ་རྒྱ་ནག་གི་ཧ་ཤང་དང་འདྲ་བར་ན་བཟའ་ཕུ་ཐུང་ཅན་ཤ་སྟག་
བྲིས་སྲོལ་ཡོད་པའི་རྒྱུ་མཚན་ཡང་དེ་ཡིན། གནས་བརྟན་བཅུ་དྲུག་པོ་སོ་སོའི་ལོ་རྒྱུས་ཞིབ་པ་ཚེ་ཆོག་གླིང་ཡོངས་
འཛིན་རིན་པོ་ཆེ་ཡེ་ཤེས་རྒྱལ་མཚན་གྱིས་མཛད་པའི《གནས་བརྟན་བཅུ་དྲུག་གི་རྟོགས་བརྗོད》གསུང་འབུམ།
[ ཐ] པའི་ནང་ཡོད་པ་དང༌། གནས་བརྟན་བཅུ་དྲུག་གི་སྐུ་བརྙན་བོད་དུ་ཇི་ལྟར་བྱུང་བའི་ལོ་རྒྱུས་ནི་ཏཱ་ལའི་བླ་
མ་སྐུ་ཕྲེང་ལྔ་པས་མཛད་པའི《གནས་བརྟན་ཕྱག་མཆོད་རྒྱལ་བསྟན་འཛད་མེད》ཀྱི་གླེང་གཞིའི་ནང་དང་། སྡེ་
སྲིད་སངས་རྒྱས་རྒྱ་མཚོ་དང༌། ཀརྨ་པ་མི་བསྐྱོད་རྡོ་རྗེས་མཛད་པའི《རིན་པོ་ཆེ་དང་གོས་དར་རྣམ་དབྱེའི་བཤད་
པ》ལས་གོས་ཆེན་ཏིང་ཕོན་གྱི་ལོ་རྒྱུས་འཁོད་པ་རྣམས་ལ་གཟིགས་པར་ཞུ། ”ཞེས་དེ་ལྟར་འཁོད་ཡོད།
ས་བཅད་དགུ་པ། རི་རབ་ཕག་ཞལ་གྱི་བསང་ཡིག་དང་གནས་བཤད་ཕྲན་བུ།
1. གནས་མཆོག་རི་རབ་ཕག་ཞལ་གྱི་གསོལ་འདེབས་ངག་གི་ཞལ་ལུང་བཞུགས་སོ།
ཆོས་དབྱིངས་ཁྱབ་རྡལ་ཡངས་པ་རྒྱལ་བའི་སྐུ། སྣ་ཚོགས་ཐབས་ཀྱིས་ཅི་ཡང་མཛད་པའི་གསུང་། ལེགས་
བཤད་རྨད་བྱུང་གྲུབ་པའི་ཡེ་ཤེས་ཐུགས། ཐུགས་རྗེ་ཁྱད་པར་ཅན་ལ་གསོལ་བ་འདེབས། རྩ་རི་ཐུགས་འདྲ་ཁ་
བ་དཀར་གྱི་ཡུལ། སྦས་ཡུལ་པདྨ་བཀོད་གྱི་དུར་ཁྲོད་བདག ངོ་མཚར་མཐོང་གྲོལ་རི་བོ་རྟ་ཕག་ཞལ། གནས་
མཆོག་ཁྱད་པར་ཅན་ལ་གསོལ་བ་འདེབས། རྟ་མཆོག་གསང་བའི་བླ་རི་ཡུམ་གྱི་ཚུལ། རྡོ་རྗེ་ཕག་མོ་མཚོ་ཆེན་རི་
ལྔ་བྲག མཚོ་ཆེན་ལྔ་ལ་མཚོ་ཆུང་རང་མདོག་བསྐོར། བྱིན་རླབས་ཁྱད་པར་ཅན་ལ་གསོལ་བ་འདེབས། ཕྱོགས་
མཚམས་དབུས་དགུ་སྒྲུབ་ཕུག་ཉེར་ཅིག་དང་། རང་བྱོན་ཕྱག་རྗེས་ཞབས་རྗེས་ཡི་གེ་འབུམ། ས་གཞི་རི་སྤང་
ནགས་ཚལ་ཆུ་དབྱིབས་སོགས། ངོ་མཚར་ཁྱད་པར་ཅན་ལ་གསོལ་བ་འདེབས། རི་བོ་བཅོམ་ལྡན་ཕག་མོ་སྐུ་
422



དབྱིབས་ལ། རིག་བཞི་མཁའ་འགྲོ་དཔའ་བོ་ཆོས་སྐྱོང་ཚོགས། མངོན་སུམ་བསྐོར་བ་སྣང་ཚུལ་གསུམ་དུ་གྲུབ།
གྲུབ་བཞི་ཁྱད་པར་ཅན་ལ་གསོལ་བ་འདེབས། གུས་པས་གསོལ་བཏབ་བདེན་པའི་སྨོན་ལམ་མཐུ། འདི་ཕྱིར་
གཤིས་ངན་ཀུན་བྲལ་བདེ་སྐྱིད་འཕེལ། མཆོག་ཐུན་ལས་བཞི་ལྷུན་གྲུབ་རང་གཞན་དོན། འབད་མེད་མངོན་
གྱུར་རྒྱལ་བའི་ཕག་གདོང་ཉིད། གཉིས་མེད་ད་ལྟར་མྱུར་དུ་འབྱུང་བར་ཤོག བསྟན་པའི་བླ་མ་སངས་རྒྱས་རིན་
པོ་ཆེ། སྐྱབས་པའི་བླ་མ་དམ་ཆོས་རིན་པོ་ཆེ། འདྲེན་པའི་བླ་མ་དགེ་འདུན་རིན་པོ་ཆེ། སྐྱབས་ཉིད་དམ་པ་
དཀོན་མཆོག་གསུམ་ལ་གསོལ་བ་འདེབས། རྒྱ་གར་པཎ་ཆེན་བོད་ལ་བཀའ་དྲིན་ཆེ། པདྨ་འབྱུང་གནས་སྐུ་ལ་
འདས་གྲོངས་མེད། ད་ལྟ་ལྷོ་ནུབ་སྲིན་པོའི་ཁ་གནོན་མཛོད། རྩོན་རིན་པོ་ཆེ་ལ་གསོལ་བ་འདེབས། བྱང་
ཕྱོགས་སྐྱོང་བའི་རྒྱལ་ཆེན་རྣམ་ཐོས་སྲས། ནོར་གྱི་བདག་པོ་ཨ་རྱ་ཛམ་བྷ་ལྷ། དབུལ་བ་སེལ་མཛད་ལྷ་མོ་ནོར་
རྒྱུན་མ། ནོར་ལྷ་གཏེར་བདག་རྣམས་ལ་གསོལ་བ་འདེབས། །
2.རི་རབ་ཕག་ཞལ་གྱི་སྲུང་མ་མཆོད་བསྟོད་བཞུགས་སོ།
རཾ་ཡཾཁཾ། ཨོཾ་ཨ་ཧཱུྃ༔ མཆོས་རྫས་ཟག་པ་མེད་པའི་བདུད་རྩི་རྒྱ་མཚོ་ཆེན་པོར་གྱུར། བ་ཛ་ས་ཕ་ར་ན་
ཁམ་སུ་ཧཱད། ཀྱེ་ཀྱེ། རྒྱལ་བའི་ཐུགས་ཀྱིས་བྱིན་རླབས་མཛོད་པའི་ཞིང་། བསྐལ་བཟང་སངས་རྒྱས་བཞུགས་
གནས་རྡོ་རྗེ་གདན། བྱང་ཕྱོགས་འཕགས་པའི་ཞིང་ཁམས་ཁ་བ་ཅན། འདོད་ཁམས་ལྷ་མོ་ཚ་བ་སྒང་གི་ཆགས།
གནས་འདི་ཡུལ་ས་མང་པོ་བདག་པོ་སྟེ། རྒྱལ་བའི་དམ་བཏགས་འབང་བློན་མཆོད་གསུམ་སོགས། ཡུལ་ལྷ་
མངོན་གསོལ་ཡ་འབངས་སྤུན་གསུམ་ཞེས། གནས་ཆེན་རི་རབ་ཕག་ཞལ་སྲུང་མའི་མཆོག ཆེ་བ་མགོ་ཡི་སྐུ་
མདོག་ན་བཟའ་དམར། འབྲིང་བ་གཅིག་གི་སྐུ་མདོག་ན་བཟའ་དཀར། ཆུང་བ་ཡོང་བོན་རིན་ཆེན་ཕྲག་ཞུ་
གསོལ། སྐུ་མདོག་ན་བཟའ་སྔོན་པོ་རྒྱན་དང་ལྡན། རག་མདུང་དར་མདུང་འཛིན་ཅིང་རྟ་ལ་ཆིབས། འཁོར་དུ་
ཡུལ་ལྷ་གཞི་བདག་ཚོགས་ཀྱིས་བསྐོར། འདི་བྱོན་ཕྱི་ནང་གསང་མཆོད་གཏོར་མ་བཞེས། རྣལ་འབྱོར་བཅོལ་
པའི་འཕྲིན་ལས་གྲུབ་པར་མཛོད། དེ་བྷུ་མི་པ་ཏི་ས་པ་རི་ཝ་ར། ཨགྷཾ་སོགས་ཤསྟ་སྦཧཱ༔ དེ་ལྟར་གྱི་མཆོད། དེ་
བཞིན་གཤེགས་པ་རྒྱལ་བ་རིན་ཆེན་མ་ལ་ཕྱག་འཚལ་ལོ། དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་
འཚལ་ལོ། དེ་བཞིན་གཤེགས་པ་སྐུ་འཇམ་ཀླས་ལ་ཕྱག་འཚལ་ལོ། དེ་བཞིན་གཤེགས་པ་འཇིགས་པ་ཐམས་ཅད་
ཡོངས་སུ་བྲལ་བ་ལ་ཕྱག་འཚལ་ལོ། མཆོད་སྦྱིན་གྱིས་གཏོར་མ་གཟུགས་སྒྲ་དྲི་རོ་རེག་བྱས་ཕུན་སུམ་ཚོགས་པ་
ཐམས་ཅད་གཙོར་བྱས་པའི། འཛམ་བུ་གླིང་གིས་བཞིའི་བདག་པོ་བོད་ཁམས་སྐྱོང་བའི་བསྟན་མ་བཅུ་གཉིས་
བསྟོད་ཀྱི་མངའ་རི་སྐོར་གསུམ། བོད་ཀྱི་དབུས་གཙང་རི་བཞི། སྨད་ཀྱི་འདོད་ཁམས་སྒང་དྲུག་ས་ཕྱོགས་འདི་
ལྟར་ལ་གནས་པའི་ལྷ་ཀླུ་བཙན་གཉེན་མཐུ་བོའི་ཚེ་འདི་རྣམས་ཀྱིས་སངས་རྒྱས་ཀྱི་བརྟན་རྣམས་སྲུང་སྐྱོང་མཛོད་
ཅིག སངས་རྒྱས་ཀྱི་བསྟན་པ་བསྲུང་ཅིག དཀོན་མཆོག་གི་དབུས་འཕངས་བསྟོད་ཅིག དགེ་འདུན་གྱི་ཆོས་
འཁོར་སྐྱོང་ཅིག རྣལ་འབྱོར་གྱི་ཆེ་བ་ཐོབ་ཅིག རིག་འཛིན་གྱི་བསམ་པ་གྲུབ་ཅིག སྡང་བའི་དགྲ་སོད་ཅིག
གནོད་པའི་བགེགས་ཐུལ་ཅིག བར་ཆད་ཀྱི་རྐྱེན་བཟློག་ཅིག རྣལ་འབྱོར་བདག་གིས་ལུས་དང་དྲི་མ་བཞིན་དུ་
423



འགྲོ་བ་བགྱིས། ཁྱད་པར་གནས་འདིའི་ཕྱི་ནང་ཐམས་ཅད་ལ་ཕུ་ལ་མི་ནད་མ་བཏང་། མདའ་ནས་ནོར་ནད་མ་
བཏང༌། དེ་ལན་དེ་ཉིད་མ་བཏང༌། ཁ་སྨྲ་ཁ་མཆུ་མ་བཏང༌། ཆར་ཆུ་དུས་སུ་འབབ། ལོ་ཕྱུགས་རྟག་ཏུ་སྨིན།
འབྱུང་བ་བར་ཆད་དང་མུ་གེ་ཚང་མ་ཞི་ནས་ཇི་ལྟར་བཅོལ་བའི་འཕྲིན་ལས་ཐམས་ཅད་ཐོགས་མེད་དུ་འགྲུབ་པར་
མཛོད་དུ་གསོལ། །
3. རི་རབ་ཕག་ཞལ་གྱི་ཕྱག་འཚལ་བཞུགས་སོ།
ཨོཾ་སྭ་སྟི། བདག་གིས་གཞི་བདག་ཐམས་ཅད་ལ་ཕྱག་འཚལ་ལོ། བདག་གི་མཆོག་གསུམ་དམ་པར་ཕྱག་
འཚལ་བས། བདག་དང་འགྲོ་ཀུན་སྡིག་སྒྲིབ་དག་པར་ཤོག ལག་གཉིས་མཉམ་པར་ཐལ་མོ་སྦྱར་བ་ཡིས།
ཐབས་དང་ཤེས་རབ་ཟུང་འཇུག་ཐོབ་པར་ཤོག ཐལ་མོ་སྤྱི་བོའི་གཙུག་ཏུ་སྦྱར་བ་ཡིས། འོག་མིན་དགའ་ལྡན་
གནས་སུ་བགྲོད་པར་ཤོག ཐལ་མོ་སྨིན་མཚམས་དཔྲལ་བར་སྦྱར་བ་ཡིས། ལུས་ཀྱི་སྡིག་སྒྲིབ་ཐམས་ཅད་དག་
པར་ཤོག ཐལ་མོ་མགྲིན་པའི་ཐད་དུ་སྦྱར་བ་ཡིས། ངག་གི་སྡིག་སྒྲིབ་ཐམས་ཅད་དག་པར་ཤོག ཐལ་མོ་སྙིང་
ཁའི་ཐད་དུ་སྦྱར་བ་ཡིས། ཡིད་ཀྱི་སྡིག་སྒྲིབ་ཐམས་ཅད་དག་པར་ཤོག ཐལ་མོ་སྦྱར་བ་སོ་སོར་ཕྱེ་བ་ཡིས།
གཟུགས་སྐུ་གཉིས་ཀྱི་འགྲོ་དོན་བྱེད་པར་ཤོག རྐང་གཉིས་པུས་མོ་ས་ལ་བཙུགས་པ་ཡིས། འཁོར་བ་ངན་སོང་
གནས་ལས་ཐར་བར་ཤོག ལག་གཉིས་སོར་བཅུ་ས་ལ་བཙུགས་པ་ཡིས། ས་བཅུ་ལམ་ལྔ་རིམ་གྱིས་བགྲོད་པར་
ཤོག མགོ་བོ་དཔྲལ་བ་ས་ལ་བཙུགས་པ་ཡིས། བཅུ་གཅིག་ཀུན་ཏུ་འོད་ཀྱི་ས་ཐོབ་ཤོག ཡན་ལག་བཞི་པོ་
བརྐྱངས་བསྐུམས་བྱེད་པ་ཡིས། འཕྲིན་ལས་རྣམ་བཞི་ལྷུན་གྱིས་གྲུབ་པར་ཤོག རྩ་རྒྱུད་ཐམས་ཅད་བརྐྱངས་
བསྐུམས་བྱས་པ་ཡིས། རྩ་མདུད་ཐམས་ཅད་མ་ལུས་གྲོལ་བར་ཤོག སྒལ་ཚིགས་དབུ་མར་དགྱེ་དགུ་བྱེད་པ་
ཡིས། རླུང་རྣམས་མ་ལུས་དབུ་མར་ཚུད་པར་ཤོག ས་ལ་ཐུག་ནས་ཡར་ལ་ལང་བ་ཡིས། འཁོར་བར་མི་གནས་
ཐར་ལམ་ཐོབ་པར་ཤོག ཞི་བར་མི་གནས་སེམས་ཅན་འདྲེན་པ་ཤོག བདག་སོགས་བརྐྱངས་ཕྱག་ཕུལ་བའི་
དགེ་བའི་མཐུས། གནས་སྐབས་ཚེ་རིང་ནད་མེད་ཕུན་སུམ་ཚོགས། འཆི་ཚེ་བདེ་བ་ཅན་དུ་སྐྱེས་ནས་ཀྱང་།
རྫོགས་པའི་སངས་རྒྱས་གོ་འཕང་མྱུར་ཐོབ་ཤོག ཕ་མ་སེམས་ཅན་ཐམས་ཅད་བདེ་དང་ལྡན་གྱུར་ཅིང་། ངན་
འགྲོ་ཐམས་ཅད་རྟག་ཏུ་སྟོང་བ་དང་། བྱང་ཆུབ་སེམས་པ་གང་ན་བཞུགས་པ་དག དེ་དག་ཀུན་གྱི་སྨོན་ལམ་
འགྲུབ་གྱུར་ཅིག །
4. རི་རབ་ཕག་ཞལ་དང་འབྲེལ་བའི་མགུལ་ལ་གཞི་མཆོད་ཁྱད་པར་ཡུལ་ཕྱོགས་བཞུགས་སོ།
ཀྱེ། ཁྱད་པར་ཡུལ་ཕྱོགས་འདིར་གནས་པའི། གནས་སྲུང་འགོས་( མགུལ) རི་ཕག་གདོང་མ། དམ་
ཅན་གནས་བདུད་ཨ་ཐོད་འབུམ། བཙན་རྒོད་ཆེན་པོ་ཛྲ་ཝ་འཛུ། སྒོ་མ་སྟག་བཟང་ཐོད་དཀར་དམར། དགེ་
བསྙེན་རྡོ་རྗེ་ལྕགས་ཁྲབ་ཆེ། ལྕ་སྟག་ཤོལ་རྒོད་ར་ཁྲོམ་དང་། རི་རབ་བྱ་ཁྱུང་ཐོག་བདག་བོན། བོན་པོ་སྤུན་
གསུམ་གངས་དཀར་བདུན། འབར་བ་སྤུན་བདུན་གཡག་འབང་གསུམ། བན་དེ་གཡག་སྙིང་མཚོ་སྨན་བདུན།
སྒོང་པ་མཆོད་གསུམ་ལུག་རྫི་དཀར། ཨ་བོ་སྤུན་གསུམ་ཡུལ་ལྷ་དཀར། ཐོག་ལྷ་རྒྱལ་བློན་ལྕམ་ཕྱུག་མ། གནོད་
424



སྦྱིན་ཆེན་པོ་བློན་གྲགས་ཐོབ། གཡས་གཡོན་ཉིན་སྲིབ་ཕུ་མདའ་ཡི། གཞི་བདག་གནས་བདག་འཁོར་བཅས་
དང༌། མཐུ་ལྡན་ལྷ་ཀླུ་སྨན་བདུད་བཙན། གང་དག་ཇི་སྙེད་ཡོད་པ་རྣམས། མཐུས་རྫས་བསངས་དང་གཏོར་
མས་བརྔན། མ་ལུས་གྱིས་ཤིང་ཚིམ་གྱུར་ཅིག སངས་རྒྱས་བསྟན་པ་དར་བ་དང་། སྐྱེ་འགྲོ་བདེ་སྐྱིད་འབྱོར་
པར་རྒྱས། བསམ་དོན་ཡིད་བཞིན་འགྲུབ་པར་མཛོད། འཕྲིན་ལས་ཐོགས་མེད་འགྲུབ་པར་མཛོད། །
5. གནས་མཆོག་རི་རབ་ཕག་ཞལ་གྱི་གནས་བཤད་མུ་ཏིག་ཕྲེང་བ་བཞུགས་སོ། ། ན་
ན་མོ་བཛྲ་བཱ་རཱ་བྱེ། རྡོ་རྗེ་ཕག་མོ་ལ་ཕྱག་འཚལ་ལོ། །
མཁའ་འགྲོའི་དཔའ་བོ་སྤྲིན་ལྟར་འཁྲིགས་པའི་དབུས། སྲིད་ཞིའི་ལེགས་ཚོགས་མ་ལུས་གཅིག་སྡུད་ཅིང་།
ཡ་མཚན་ཅན་གྱི་རི་རབ་ཕག་ནག་ཞལ། ཕོངས་པ་ཀུན་སྒྲོལ་ལྷ་མོ་ཁྱེད་ལ་འདུད། །
གནས་རི་རབ་ཕག་ཞལ་གྱི་སྐོར་ལ་སྔ་མོའི་དུས་སུ་གནས་ཡིག་ཅིག་ཡོད་ཚོད་འདུག འོན་ཀྱང་ད་ཆ་
གནས་ཡིག་དེ་བརླག་པའམ་ཡང་ན་སུའི་ལག་ཏུ་ཡོད་མེད་སྐོར་གུས་པ་དང་གུས་པའི་དེབ་འདི་འབྲི་སྐབས་ལས་
རོགས་བོད་ལྗོངས་སློབ་གྲྭ་ཆེན་མོའི་ཞིབ་འཇུག་སློབ་མ་རྫ་ཡུལ་གྱི་ཡུལ་སྲོལ་སོགས་དོན་གཉེར་ཅན་མཁྱེན་དཔྱོད་
ཡངས་པ་པདྨ་རྡོ་རྗེ་ངེད་གཉིས་ཐབས་ཤེས་ཡོད་རྒུ་འདོན་ཁུལ་བྱས་ཀྱང་གནས་ཡིག་དེ་མཇལ་བའི་སྐལ་བ་ཐོབ་
མ་བྱུང༌། ཕྱིས་སུ་རི་རབ་ཕག་ཞལ་གྱི་གནས་ཡིག་ངོ་མ་རྙེད་བྱུང་ན་དེའི་སྐབས་སུ་ཁ་སྐོང་ཡོད་པ་ཞུ། །
གནས་རི་རབ་ཕག་ཞལ་གྱི་གསུང་ཚུལ་མི་འདྲ་བ་མང་པོ་ཡོད་ཀྱང་ཚང་མ་འདིར་བཀོད་པའི་དགོས་པ་ཆེན་
པོ་མེད་པར་གཞིགས་ནས་ཁུངས་བཙན་གྱི་དཔེ་རྙིང་ལས་ལུང་བསྟན་པ་ཁག་ཅིག་བཀོད་ཡོད་པས་རྒྱས་གཟིགས་
ཡོད་པ་ཞུ།
གནས་ཆེན་རི་རབ་ཕག་ཞལ་སྐོར་ལ།《 ཡི་དམ་དགོངས་འདུས》ལས། ཁྱད་པར་རྟ་ཕག་ཡབ་ཡུམ་དེ
སྔོན་བྱོན་སངས་རྒྱས་རབ་བདུན་གྱི༔ བྱིན་གྱིས་བརླབས་ཤིང་རབ་ཏུ་གནས། དེ་རྟགས་ཕྱོགས་དེར་རབ་
བདུན་གྱི༔ ཞབས་རྗེས་ཕྱག་རྗེས་དཔག་མེད་ཡོད༔ ཁྱད་པར་མཉམ་མེད་ཟས་གཙང་སྲསཿ ཤཱཀྱ་ཐུབ་པ་ཆེན་
པོ་ཡིསཿ བྱང་གི་གནོད་སྦྱིན་མཆེད་ལྔ་ནི རྫུ་འཕྲུལ་གྱིས་བཏུལ་དམ་ལ་བཏགས༔ དེ་ཚེ་ཕག་གདོང་མཆེད་
ལྔ་ཡི། རང་སྲོག་ཕུལ་ཅིང་གཏེར་སྲུང་བྱས བཀའ་རྟགས་མི་འགྱུར་ཕྱག་རྗེས་ཡང་ ཕག་གདོང་ཕ་ཝང་རྣ་
འདེན་དུ གསལ་བར་བཞག་འདི་མ་འོངས་དུསཿ འགྲོ་བ་གང་དང་གང་གིས་མཇལ སངས་རྒྱས་མཇལ་
དང་ཁྱད་པར་མེད༔ དེ་ཕྱིར་གསོལ་བ་འདེབས་པར་རིགསཿ དེ་ཡི་ཕྱོགས་བཞིར་ཕག་ཕྲན་ལཿ དེ་ལ་ཉན་ཐོས་
ལྔ་ཡི་རྗེས ཁྱད་པར་འཕགས་པ་ཀླུ་སྒྲུབ་ཀྱིསཿ ཕྱག་རྗེས་མི་འགྱུར་ཨ་ཡང་བྲིསཿ ཕྱ་རོག་གདོང་ལྔ་ཆེ་ཕྲན་ནི
རྡོ་སྐུ་རང་བྱོན་ལྔ་པོ་ཡང་ པད་འབྱུང་ཕྱག་རྗེས་བཀོད་པ་ཡོད༔ དེ་བཞིན་བདུད་རྩི་ལྔ་འབབ་དང་ མཆོད་
རྟེན་བདེ་བྱེད་བརྩེགས་ལ་སོགསཿ ངོ་མཚར་ནང་རྟེན་གཏེར་གྱིས་བཀང་ ཞེས་དང་། །
ཡང་དེ་ཉིད་ལས། སྤྱི ཞེས་པ་ནི་གསང་དབང་ལ་གོ་དགོས། དོན་དམ་དུ་ཕྱག་དཔེ་དེ་ནི་གསང་དབང་
ཡིན་པར་གོ་བ་མ་གཏོགས་འདིའི་སྐབས་དོན་གཞན་འགྲེལ་བའི་དགོས་པ་མེད་པར་སྙམ། དེ་ནས་ཡང་དག་
425



བཤད་བྱ་བཿ གནོད་སྦྱིན་ཕག་གདོང་མཆེད་ལྔ་ཡི གནས་ནི་ཤར་ལྷོ་མོན་གྱི་ཕྱོགས དེ་ནས་ཤར་ཕྱོགས་
རོང་བཙན་གྱི ནུབ་བྱང་རི་རབ་ཕག་ཞལ་ཞེས མཚོ་ཆེན་ཁ་དོག་མི་འདྲ་བཿ མཚོ་ཕྲན་མང་པོས་རང་
མདོག་བསྐོརཿ རྡོ་རྗེ་ཕག་མོ་དངོས་ཀྱི་ནི ཞལ་གཟིགས་རི་རབ་ཕག་ནག་ཞལཿ མཁའ་འགྲོ་སྡེ་ལྔའི་བླ་རི་ལཿ
རྟ་མགྲིན་གསང་རི་བཅས་པ་དང་ ངོ་མཚར་མཆོག་ཏུ་ཆེ་བ་ཡི སྒྲུབ་ཕུག་སྐུ་གཟུགས་སྔགས་ཡིག་འབྲུ
བསམ་མི་ཁྱབ་པར་སྦས་པ་ཡོད༔ མཆོག་ཏུ་ཕག་ཞལ་རི་དེ་ཡི བྱང་ཤར་ཕུག་པ་ཕྱག་རྒྱའི་དབྱིབསཿ ཟུར་དུ་
བྲག་ལོག་སེང་གེ་འདྲ༔ དེ་ནི་གཏེར་མཚན་ཕྱི་རྟགས་ཡིན དེ་ཡི་གཉའ་གང་གཏེར་མཚན་ནི༔ རྐན་ཉེར་
འགྲིམ་གསུམ་བར་མའི་སྣེ ཕུག་ཆུང་ཡི་གེ་ནི་ཡིས་མཚན༔ དེ་འོག་ཁྲུ་གང་བྲུས་པ་ན༔ ཕག་གདོང་རྒྱུད་དང་
སྒྲུབ་ཐབས་སྦས༔ ཞེས་དང་། །
དེ་ཉིད་ལས། དེ་ནས་ཡང་དག་བཤད་བྱ་བཿ རི་རབ་ཕག་ཞལ་འདྲ་བ་ཡི་ མགུལ་ཁུག་ཕུག་པ་རྐན་
ཉེར་གྱི་ བར་མའི་སྟེང་འགྲིམ་ལྦ་བ་འབུརཿ རྡོ་ཆོལ་དུང་དཀར་ཙམ་དུ་གསལ༔ གཏེར་མཚན་གཡུ་ཡི་གཡུང་
དྲུང་འོག བྲུས་པས་གནས་ཀྱི་ཁ་བྱང་དང་ ཡང་བྱང་གནས་ཡིག་རྒྱས་པ་ཡོད འདོན་དུས་རོང་བཙན་
མཆོད་པར་བྱ༔ ས་མ་ཡ༔ ཞེས་དང་། རི་རབ་ཕག་ཞལ་ཉེ་བའི་ཕྱོགསཿ གུ་རུའི་གསང་ཕུག་སྦས་ཕུག་བྱེ
ཞེས་དང་། ཐོག་མར་རི་རབ་ཕག་ཞལ་ལཿ རྟ་ཕག་ཡབ་ཡུམ་བསྒྲུབས་ལ་བརྩོན སྣང་སྲིད་དབང་དུ་འདུས་པ་
དང་ གནས་ཀྱི་བར་ཆད་མཐའ་དག་སེལ རྟེན་འབྲེལ་དགོས་པ་ཤིན་ཏུ་ཆེ ཞེས་དང༌། ངོ་མཚར་རྒྱུ་སྐར་
ཕྲེང་བ་ལྟརཿ མ་ནོར་རིམ་བཞིན་བསྟན་པར་བྱ༔ རབ་ཀྱི་སྣང་བ་སེམས་ཀྱིས་མཐོང་༔ འབྲིང་བོ་ཉམས་ཚུལ་
རྐྱེན་གྱིས་མཐོང་ ཐ་མ་རྨི་ལམ་དག་སྣང་འབྱུང་ གང་ཤར་ཟོབ་མིན་དྲང་པོར་སྟོན༔ འདི་ཡི་གནས་ཡིག་
རྒྱས་པ་ནི༔ གུ་རུ་པདྨས་གསུང་བཞིན་ཏུ རི་རབ་ཕག་ཞལ་བྲག་ལ་སྦསཿ ཞེས་འཁོད་ཡོད། དེར་འགྲེལ་
བཤད་ཕྲན་བུ་ཞིག་འབྲི་རྩིས་བྱས་ཀྱང་འདི་ནི་མཁའ་འགྲོའི་གཏེར་ཡིག་ཡིན་པས་བྲིས་ན་དེ་ཙམ་མི་ལེགས་པར་
སྙམ། ས་མ་ཡ་ཞེས་པར་དམ་ཚིག་ཅེས་པ་སྟེ་དམ་ཚིག་འདའ་དཀའི་རྡོ་རྗེའི་ཐ་ཚིག་ཅེས་ཇི་ལྟར་དམ་བཅས་པ་
མི་འདའ་བར་གཡའ་དམ་གཉེན་པོར་ཁས་བླངས་པའི་ཐ་ཚིག་ལ་གོ་དགོས། །
གནས་མཆོག་རི་རབ་ཕག་ཞལ་གྱི་ཉེ་འཁོར་འབངས་མི་སེར་གྱིས་གནས་འདི་ནི་སྦས་ཡུལ་པདྨ་བཀོད་པའི་
ཞིང་ཡིན་ཞིང་། རྗེ་བཙུན་རྡོ་རྗེ་ཕག་མོའི་གནས་རི་ཡིན་པ་མ་ཟད་འཛམ་གླིང་གནས་ཆེན་བརྒྱ་རྩ་བརྒྱད་དང་
གནས་སྟོང་དང་རྩ་གཉིས་ཡོད་པའི་ནང་ནས་ཆེས་འབུར་དུ་ཐོན་པ་ནི་གནས་མཆོག་རི་རབ་ཕག་ཞལ་འདི་ཉིད་
ཡིན་པ་སྟེ། སྔོན་སངས་རྒྱས་ཀུན་གྱིས་བྱིན་གྱིས་རླབས་པའི་གནས་མཆོག་དང་། མ་མོ་མཁའ་འགྲོ་འདུ་བའི་
གླིང༌། གསང་སྔགས་བརྡ་ཡི་རང་སྒྲ་ལྡིར་བ། འདི་ནི་རྒྱལ་བ་ཀུན་འདུས། ཡི་དམ་ཀུན་འདུས། མཁའ་འགྲོ་
ཀུན་འདུས། གནས་འདིར་སྐོར་བ་ཙམ་གྱིས་མཆོག་དང་ཐུན་མོང་དངོས་གྲུབ་ཐོབ་ནུས་པའི་བྱིན་རླབས་ཁྱད་
པར་ཅན་ཞིག་ལྡན་ཡོད་ཅེས་ཤོད་རྒྱུན་ཡོད། །
གནས་འདིའི་གནས་ལམ་གཙོ་བོ་ནི་རྫ་ཡུལ་རྫོང་ནས་སྤྱི་ལེ་20་ཡི་སར་དེ་སྔོན་གྱི་འགྲོ་བ་དགོན་དུ་འབྱོར།
426



དེ་ནས་སྤྱི་ལེ30ཙམ་དུ་ཕྱིན་ན་ནགས་ཤོག་སྤྲེལ་ལའི་བརྒལ་ནས་ཕྱིན་ན་གླིང་རྗེ་གེ་སར་རྒྱལ་པོས་རྒྱ་ཡུལ་དུ་ཇ་
རྫོང་ཕབ་ནས་ཡར་ཕེབས་པའི་ལམ་བར་དུ་འདིར་དམག་སྒར་བརྒྱབ་པའི་གནའ་ཤུལ་ཡིན་ཞེས་བརྗོད་སྲོལ་ཡོད་
པ་མཇལ་རྒྱུ་ཡོད། གེ་སར་རྒྱལ་པོས་ལྷ་ཆུའི་ཁ་ལ་ལྷ་ཁང་ཞིག་བཏབ་པ་དེ་དག་སོ་སོའི་ནང་རྟེན་དུ་གླིང་གེ་སར་
རྒྱལ་པོ་གཙོས་པའི་གླིང་གི་ཕུ་ནུ་སུམ་ཅུ་དང་དཔའ་རྟུལ་བརྒྱད་ཅུའི་ཞལ་ཐང་དེ་སྔོན་མཇལ་རྒྱུ་ཡོད་ཀྱང་རིག་
གནས་གསར་བརྗེའི་སྐབས་བརླགས་ཡོད་པ་ཤོད་ཀྱི་འདུག དེ་ནས་གང་མཚམས་སོང་རྗེས་མཐའ་ཀ་མཐའ་
ཞབས་སུ་སླེབས། དེར་མཚོ་ཞབས་གནས་ཆུའི་ཟམ་པའི་འགྲམ་ན་རྡོ་ལས་གྲུབ་པའི་དཀྱིལ་འཁོར་རང་བྱོན་དད་
ལྡན་ཡིད་དབང་བཀུག་པ་དང་དད་མེད་ངོ་མཚར་ཆེ་བ་ཞིག་མཇལ་རྒྱུ་ཡོད་པ་དེའི་སྟེང་དུ་གླིང་གེ་སར་རྒྱལ་པོས་
བཞེངས་པར་ཤོད་སྲོལ་ཡོད་པའི་མཆོད་རྟེན་དཀར་པོ་ཆུང་ཆུང་ཞིག་ཡོད་ཚུལ་བཤད་ཀྱང་རིག་གསར་སྐབས་
གཏོར་སྐྱོན་བྱུང་ནས་ད་ལྟ་མཇལ་རྒྱུ་མི་འདུག དེ་ནས་མར་ཕྱིན་པ་ན་མཐའ་ཞབས་སྤང་སྒང་དུ་དཀྱིལ་འཁོར་ཁ་
སྤྲོད་ཅིག་ཡོད་པ་དེའི་དབུས་ན་རྣམ་པ་སྣང་མཛད། ཤར་དུ་རྡོ་རྗེ་སེམས་པ། ལྷོ་རུ་རིན་ཆེན་འབྱུང་གནས།
ནུབ་ཏུ་སྣང་བ་མཐའ་ཡས། བྱང་དུ་དོན་ཡོད་གྲུབ་པ་བཅས་ཀྱི་ཞིང་བཀོད་ཡོད་པ་དང་དེའི་འོག་ཏུ་འཛུལ་ན་
བསྐལ་པ་བརྒྱར་བསགས་པའི་སྡིག་པ་དག་ཅིང་ངན་སོང་དུ་མི་འགྲོ་ཞེས་ཤོད་སྲོལ་མཆིས། དེ་ནས་མར་ཕྱིན་པ་
ན་བ་སྐེད་ཅེས་པའི་ས་ཆར་འབྱོར། དེའི་འཁྲིས་སུ་ཆུ་ཚན་ཞིག་ཡོད་པས་དེ་འཐུང་ན་སྡིག་སྒྲིབ་དག་ཐུབ་ཅེས་
ཤོད་སྲོལ་འདུག དེ་སྔོན་གཡས་གཡོན་དུ་དུང་འཁོར་མང་པོ་ཡོད་པ་དང་ད་ཆ་ཉམས་གསོ་བྱས་པ་ཁ་ཤས་ཡོད།
དེ་ནས་མར་ཕྱིན་ན་སྔ་མོའི་དུས་སུ་དངུལ་ཡོད་གྲོང་དུ་ལྷ་ཁང་དང་དུང་འཁོར་མང་པོ་མཇལ་རྒྱུ་ཡོད་ཀྱང་དེང་
སང་དུང་འཁོར་མ་གཏོགས་ལྷ་ཁང་མཇལ་རྒྱུ་མེད། དེ་ནས་མར་ཕྱིན་ན་མགུལ་མོ་སྒང་དུ་བར་དོའི་འཕྲང་ལམ་
ཞེས་པའི་བྲག་སྒོ་ཞིག་ཡོད་པ་དེའི་ནང་དུ་འཛུལ་ན་དུད་འགྲོའི་སྐྱེ་སྒོ་ཆོད་ཅེས་ཤོད་སྲོལ་ཡོད། ས་
དེ་ནས་མར་ཕྱིན་པ་ན་བུ་ཤིག་ཐང་གི་ཕ་རོལ་དུ་ཚུར་ཟམ་བྲག་འགག་ལ་རྟ་ཕྱག་ཁྱུང་གསུམ་གྱི་རང་བྱོན་
དང་གུ་རུའི་སྐུ་རྗེས་བཅས་མཇལ་རྒྱུ་ཡོད། དེ་འཁྲིས་སུ་གནས་སྐོར་བ་རྣམས་ཀྱིས་རང་གི་སྒྲིབ་པ་དག་པའི་
མཚོན་བྱེད་དུ་སོ་སོའི་སྐྲ་སེན་འཇོག་སྲོལ་ཡོད། དེ་ནས་མར་ཕྱིན་པ་ན་ནགས་རོང་དུ་སླེབས་པ་དང་མཆོད་རྟེན་
ཆེན་པོ་ཞིག་ཡོད་པ་དེ་ལ་མཆོད་རྟེན་ཁམས་གསུམ་ཟིལ་གནོན་ཞེས་འབོད། དེ་ནས་མར་ཕྱིན་པ་ན་མདའ་
དམར་འབྱོར་དེའི་འཁྲིས་སུ་ཆུ་ནག་ཐང་ཞེས་པའི་ཆུ་ཕྲན་ཤིན་ཏུ་དྭངས་པ་ཞིག་ཡོད་པ་དེར་རྟ་ཕག་ཡབ་ཡུམ་གྱི་
རྩ་ཆེའི་གནས་ཆུ་ཡིན། ཐོག་མ་སོ་སོའི་ལག་པ་གཙང་མ་ཞིག་བཀྲུས་ནས་གནས་རིའི་ཕྱོགས་སུ་ལན་གསུམ་
གཏོར་བ་དང་དེ་ནས་ངོ་གདོང་འཁྲུ་བ་དང་། ཁ་བཤལ་གཏོང་བ། མིག་ལ་བྱུག་པ་སོགས་བྱས་ན་མི་གཙང་བ་
གཙང་བ་འགྱུར་བ་དང་མིག་ནད་སོགས་སྡིག་སྒྲིབ་དག་པར་བཤད་སྲོལ་ཡོད། དེ་ནས་མར་ཕྱིན་པ་ན་བྲག་ཇོ་རུ་
སླེབས། ཆུ་ཕ་རོལ་ན་རང་བྱུང་གི་མཆོད་རྟེན་དུ་གྲགས་པའི་བྲག་རི་གནམ་ལ་འགྲན་པ་ཞིག་མཇལ་རྒྱུ་ཡོད། ཆུ་
བོ་ཚུར་རོལ་དུ་ནགས་རི་ཞིག་ཡོད་པ་དེར་སྒྲོལ་མའི་གནས་ཡིན་པ་དང་། དེ་ལ་སྒྲོལ་མ་ཉེར་གཅིག་རང་བྱོན་ཡོད་
ཅེས་བརྗོད། སྒྲོལ་མ་གནས་རིའི་འབྲེལ་མཚམས་སུ་སྐལ་རྩེ་ཞེས་པའི་བྲག་རི་ཞིག་ཡོད་པ་དེ་འོད་དཔག་མེད་ཀྱི་
427



དབུ་རྒྱན་ཡིན་པ་ཤོད་སྲོལ་ཡོད། དེ་མར་ཕྱིན་པ་ན་ཟེ་ཐོག་གྲོང་དུ་ཡོད་པའི་གནས་རི་མཇལ་རྒྱུ་ཡོད། དེའི་
གཡས་གཡོན་དུ་རྡོ་ཐམས་ཅད་གཡུ་ལྟར་སྔོ་བ་དང་རི་དེའི་རྩེ་ལ་གཡུ་མཚོ་དང་གནས་བྱེ་འདབས་མཇལ་རྒྱུ་ཡོད་
པ་མ་ཟད་གྲོང་དེའི་ཆུ་མགོ་མཚམས་ལ་སྒྲུབ་ཕུག་གཅིག་ཡོད་པ་དེའི་ནང་དུ་མཁའ་འགྲོ་ཡེ་ཤེས་མཚོ་རྒྱལ་གྱི་
ཞབས་རྗེས་ངོ་མཚར་ཅན་ཞིག་མཇལ་རྒྱུ་ཡོད། (མཁའ་འགྲོ་ཡེ་ཤེས་མཚོ་རྒྱལ་ནི་སློབ་དཔོན་པད་མའི་གསང་
ཡུམ་ཞིག ཁོང་རྣམ་གཉིས་ལ་གུ་རུའི་ཡབ་ཡུམ་ཞེས་བརྗོད། བོད་དུ་སླེབས་སྐབས་སྤྱི་ལོ་760གཡས་གཡོན་
ཙམ་ཡིན) དེ་ནས་མར་ཕྱིན་པ་ན་གཡའ་ཁ་བྱེ་མ་ཐང་དུ་སླེབས། ལམ་གྱི་གཡོན་ཕྱོགས་སུ་བྲག་ནག་ཆེན་པོ་ཞིག་
ཡོད་པ་དེའི་སྟེང་ན་སྤྲུལ་ནག་ཐུར་དུ་རྒྱུགས་པ་ལྟ་བུའི་རི་མོ་ཞིག་ཡོད། བྲག་རི་དེའི་རྩེ་ན་གུ་རུ་སྒྲུབ་ཕུག་ཅིག་
ཡོད་པ་དེའི་ནང་ཤེལ་གྱི་མཆོད་རྟེན་རང་བྱོན་གཅིག་དང་ཆུ་ཆུང་རང་འབབ་ཅིག་བཅས་མཇལ་རྒྱུ་ཡོད། དེ་ནས་
མར་ཕྱིན་པ་ན་ལམ་གྱི་གཡོན་གྱི་ཕྱོགས་སུ་གླིང་རྗེ་གེ་སར་རྒྱལ་པོའི་ལྷ་རྟ་རྐྱང་རྒོད་བཞོན་ཟུར་རང་བྱོན་ཞིག་
མཇལ་རྒྱུ་ཡོད། དེའི་གཡས་ཕྱོགས་སུ་བྲག་ལས་རང་བྱོན་འཁྲུངས་པའི་ལས་ཀྱི་བུ་ཆུང་དཀར་ནག་གཉིས་མཇལ་
རྒྱུ་ཡོད། དེ་ནས་མར་ཕྱིན་པ་ན་ཆུ་བོ་ཕ་རོལ་གྱི་བྲག་རིའི་ངོས་ནས་འཇམ་དཔལ་གཤིན་རྗེའི་གཤེད་ཀྱི་རང་བྱོན་
ཤིན་ཏུ་ཆེན་པོ་ཞིག་ཡོད། དེའི་སྟེང་དུ་ཆོས་ཡོད་མཁན་ལ་ཐར་པའི་ལམ་དུ་སྐྱེས་ཡོད་པ་དང་འོག་ཏུ་ཆོས་མེད་
མཁན་ལ་དམྱལ་བར་ལྷུང་ས་ཡོད། འདྲ་རྔ་ཚུར་ཟམ་གྱི་ཆུ་བོ་ནང་དུ་གླང་པོ་ཆེའི་རང་བྱོན་ཞིག་མཇལ་རྒྱུ་ཡོད་
ཤོད་སྲོལ་ལ་ལྷ་ས་ནས་མར་ཡོང་བ་ཡིན་ཞེས་བརྗོད། བྲག་རྔ་ཚུར་ཟམ་གཡོན་གྱི་བྲག་ལ་སློབ་དཔོན་ཆེན་པོ་པདྨ་
འབྱུང་གནས་ཀྱི་སྐུའི་རང་བྱོན་གསལ་བ་ཞིག་མཇལ་རྒྱུ་ཡོད། བྲག་དེ་གའི་སྟེང་དུ་དགྲ་ལྷ་གཉེན་སྟག་དམར་པོ་
དང་། སྟག་གི་འོ་མ་བབས་པའི་ཤུལ་རང་བྱོན་ཡོད། དེ་ནས་མར་ཕྱིན་པ་ན་ཚུར་ཟམ་ཕ་རོལ་གྱི་བྲག་ལ་ཤང་
ཤང་གི་ཐག་ཁྲི་ཡོད། དེ་ནས་མར་ཕྱིན་པ་ན་འདྲ་རྔ་གྲོང་གི་ཚུར་རོལ་དུ་འབྱོར། ཡུལ་དེའི་ཕར་ཚུར་གྱི་བྲག་རིའི་
ངོས་སུ་ཞི་བ་བཞི་བཅུ་རྩ་གཉིས་དང་ཁྲོ་བོ་ཁྲག་འཐུང་ལྔ་བརྒྱའི་ལྷ་ཚོགས་རྣམས་རང་བྱོན་དུ་ཡོད། དེ་ནས་མར་
ཕྱིན་པ་ན་དཔོན་པོ་སྒོ་འགྲམ་དུ་འབྱོར། བྲག་ལ་གུ་རུའི་སྐུ་རྗེས་ཆེན་པོ་གསུམ་ཡོད། དེ་ནས་མར་ཕྱིན་པ་ན་
གཙང་ཡོལ་དུ་འབྱོར། ཆུ་ཕ་རོལ་གྱི་ཕྱོགས་སུ་རྟ་མགྲིན་གྱི་གནས་རི་རྒྱང་ནས་མཇལ་བྱེད་ཆོག་པ་དང་གནས་རི་
དེའི་གཡས་ཕྱོགས་ཀྱི་ལུང་ཕུག་ཏུ་གནས་མཆོག་རི་རབ་ཕག་ཞལ་མཇལ་ཐུབ་ཀྱི་ཡོད། དེ་ནས་མར་ཕྱིན་པ་ན།
འབྲོག་སྐོར་ཐང་དུ་འབྱོར། དེའི་ཐང་མགོ་ན་རྡོ་ལས་གྲུབ་པའི་ཕོ་མཚན་རང་བྱོན་ཆེན་པོ་ཞིག་ཡོད་པ་དེ་ལ་བུད་
མེད་ཚོས་ཕྱག་དང་སྐོར་བ་བྱ་ཞིང་། ལུས་ལ་རེག་ན་ཕྲུ་གུ་འཁོར་མ་ཐུབ་པའི་རྐྱེན་དག་ཞི་ནས་ཕྲུ་གུ་ཆགས་ཐུབ་
ཅེས་ཤོད་སྲོལ་ཡོད། དེ་ནས་མར་ཕྱིན་པ་ན་བར་ལམ་འཕྲང་ལམ་ཞིག་ཡོད་པ་དེའི་འོག་ཏུ་འཛུལ་ན་རིགས་དྲུག་
གི་སྐྱེ་སྒོ་ཆོད་པར་བཤད། དེ་ནས་མར་ཕྱིན་པ་ན་བ་ཚྭ་ཟམ་པར་འབྱོར། དེ་ལ་བདེ་མཆོག་གི་ཆུ་ཚན་བརྒྱ་རྩ་
བརྒྱད་ཡོད་པ་དེ་ནི་ནད་རིགས་བརྒྱ་དང་རྩ་བརྒྱད་སེལ་བའི་སྨན་ཆུ་ཡིན་པ་བཤད། ཆུ་ཕ་རོལ་བྲག་ལ་གུ་རུའི་
ཞབས་རྗེས་དང་སྐུ་རྗེས་ཡོད། གུ་རུས་ལྷ་འདྲེ་རྣམས་དམ་ལ་བཏགས་པའི་ཚེ་དེ་དག་གིས་སྲོག་སྙིང་ཕུལ་བར་
གྲགས་པའི་རྡོ་དམར་པོ་སྙིང་འདྲ་བ་ཞིག་ཡོད་པ་དེ་དག་ཕྱོགས་བཞིའི་གནས་སྲུང་ཡིན་པར་གྲགས། དེ་ནས་རྩི་
428



པ་གྲོང་དུ་སླེབས་པ་ན་དུང་འཁོར་ཞིག་མཇལ་རྒྱུ་ཡོད། ཆུ་ཕ་རོལ་གྱི་འ་རུབ་གྲོང་དུ་རང་བྱོན་གྲགས་པའི་གནས་
བྱིའུ་དཀར་མཆོད་རྟེན་ཟེར། རྩི་པ་གྲོང་འོག་ཏུ་ཟམ་པ་འགྲམ་ལ་སྒྲོལ་མ་གནས་ཆུ་རང་འབབ་ཅིག་ཡོད། དེ་
འཐུང་ན་སྡིག་སྒྲིབ་དག དེ་ནས་མར་ཕྱིན་ན་དགོན་པའི་གྲོང་མགོ་རུ་ལམ་གྱི་གཡོན་ཕྱོགས་སུ་རྡོ་རྗེ་ཕག་མོའི་
དུང་དཀར་རང་བྱོན་ཡོད། གྲོང་དཀྱིལ་ལམ་གཡོན་ཕྱོགས་སུ་སྤྱན་རས་གཟིགས་ཁྲོ་བོང་རང་བྱོན་ཡོད། དེ་མར་
ཕྱིན་ན་ཐང་ཅན་དགོན་ཞེས་པ་ས་སྐྱའི་དགོན་ཞིག་ཡོད། དགོན་དེའི་སྲུང་མ་ནི་དཔལ་ལྡན་ལྷ་མོ་ཡིན། རྒྱས་པ་
དགོན་དེའི་ལོ་རྒྱུས་ནང་གཟིགས་པར་འཚལ། དགོན་དེའི་ཤར་ཕྱོགས་སུ་རྡོ་རྗེ་ཕག་མོའི་མཁར་རྔ་རང་བྱོན་དང་
ཤར་ལྷོ་མཚམས་ཆུ་འགྲམ་དུ་ཞལ་མགོན་བླ་མ་ལྷུན་གྲུབ་དཔལ་ལྡན་གྱིས་གཏེར་ནས་བཞེས་པའི་ཆུ་ཚན་ཞིག་
འབབ་གིན་ཡོད། དེ་འཐུང་ན་ནད་རིགས་སུམ་བརྒྱ་དྲུག་ཅུ་ལ་སྨན་པའི་ཆུ་ཡིན་ཞེས་ཤོད། དགོན་པའི་མདའ་
ན་ལྔ་པ་གྲོང་ཚོའི་ཕ་རིའི་བྲག་ལ་རང་བྱོན་མང་པོ་ཞིག་ཡོད་པར་བཤད། སྲིན་པོ་བོད་དུ་ཤོར་སྐབས་སློབ་དཔོན་
རིན་པོ་ཆེ་རྗེས་འདེད་ཕེབས་ནས་རྩེའི་བྲག་འགག་མཚམས་སུ་རྗེས་ཟིན་པ་དང་སྤྲུལ་པ་བསྟན་པའི་ཞབས་རྗེས་ཆེ་
ཆུང་མང་པོ་མཇལ་རྒྱུ་ཡོད། གྲོང་ཕ་རོལ་ན་རི་རབ་བྱ་ཁྱུང་ཞེས་པ་ཕྱག་རྡོའི་གནས་རི་ཞིག་མཇལ་རྒྱུ་ཡོད། རྩི་པ་
གྲོང་ཚུར་རོལ་དུ་གནས་མཆོག་རི་རབ་ཕག་ཞལ་གྱི་སྒོ་སྲུང་ཛ་ར་འཛུ་ཞེས་པ་རི་བོ་ཆེན་པོ་ཞིག་མཇལ་རྒྱུ་ཡོད།
སྦུག་ཟུར་གྲོང་ཚོར་འབྱོར་ཁར་ཇོ་འཁོར་དམར་པོ་ཞེས་ཤིང་སྡོང་ཆེན་པོ་ཞིག་ཡོད་པ་དེ་ནི་རྡོ་རྗེ་ཕག་མོའི་བླ་ཤིང་
ཡིན་( སྔ་རབས་བོན་གྱི་བཤད་སྲོལ་ལ་ཡུལ་གྱི་རྒྱལ་པོ་དང་བློན་པོ་སོགས་བླ་སྲོལ་དར་རྒུད་ཀྱི་རྟགས་སྟོན་པའི་
མཚོའམ་ཤིང་དམིགས་བསལ་ཅན་རེ་ཡོད་པར་བཤད་)ཞེས་བཤད། ས་ཆ་དེ་རུ་གནས་ཆེན་གྱི་ཤར་སྒོ་སྲུང་བའི་
མཆོད་རྟེན་ཡོད། གྲོང་དེའི་ཡར་ཙམ་ཕྱིན་པ་ན་གནས་ཆེན་གོང་མ་ཐང་གི་ཕ་རོལ་དུ་རང་བྱུང་མཆོད་རྟེན་ཞིག་
ཡོད། ཞོལ་ལ་རྩེར་སླེབས་པ་དང་རྡོ་རྗེ་ཕག་མོའི་གནས་དང་། ཟངས་མདོག་དཔལ་རིའི་གནས། རྟ་མགྲིན་
དམར་པོའི་གནས། རྒྱལ་བ་རིགས་ལྔའི་གནས་སོགས་མཐའ་འཁོར་གྱི་གནས་རྣམས་ཐམས་ཅད་མཇལ་ཐུབ།
རྒྱལ་བ་རིགས་ལྔ་ནི་སངས་རྒྱས་རྣམ་པ་སྣང་མཛད་དང་། རིན་ཆེན་འབྱུང་གནས། འོད་དཔག་མེད། དོན་
ཡོད་གྲུབ་པ། མི་བསྐྱོད་པ་བཅས་སོ། །ཞོལ་ལ་ཁ་ནས་མར་ཕྱིན་པ་ན་ཐོག་མ་ཨོ་རྒྱན་རིན་པོ་ཆེའི་བཞུགས་ཁྲི་
མཇལ་རྒྱུ་ཡོད། དེ་ནས་མར་ཕྱིན་པ་དང་གཡས་ཕྱོགས་སུ་དུར་ཁྲོད་ཆེན་པོ་ཞིག་མཇལ་རྒྱུ་ཡོད། དེ་ནས་མར་
ཕྱིན་པ་ན་མི་ཆེན་པང་དུ་མཁའ་འགྲོའི་བྲོ་ར་ཆེན་པོ་གཙོས་པའི་ཕྱོགས་མཚམས་ཐམས་ཅད་ལ་བྲོ་རའི་སྤང་ཐང་
བཅོ་བརྒྱད་དང་སྒྲུབ་ཁང་མང་པོ་ཡོད། དེ་ནས་ཞོལ་གྲོང་དུ་མཁའ་འགྲོའི་གནས་ཆུ་མི་འདྲ་བ་ཁག་གསུམ་ཡོད།
དེ་འཐུང་བ་དང་ཁྲུས་བྱས་ན་སྡིག་པ་དག་པར་བཤད། ཡུལ་དེ་ནས་བལྟས་ན་གནས་རིའི་ངོས་སུ་མཁའ་འགྲོའི་
རྒྱུན་དང་སྟག་ཤམ་སོགས་རང་བྱོན་གྲུབ་པ་རྣམས་མཇལ་ཐུབ། རི་དེའི་རྩེར་ཕག་ཞལ་ནག་པོ་རང་བྱོན་གྱི་ཚུལ་
དུ་ཡོད་པ་དེ་ནི་རྟ་ཕག་ཡབ་ཡུམ་གྱིས་བདུད་མ་ཏྲམ་རུ་ཏྲ་བཏུལ་བའི་སྐབས་ཀྱི་སྤྲུལ་པའི་ཕག་ཞལ་ཡིན་པར་
གྲགས། གནས་རིའི་ངོས་སུ་ལྷ་ཁང་དང་རང་བྱོན་མང་པོ་མཇལ་རྒྱུ་ཡོད། ཞོལ་གྲོང་དུ་ཞོལ་མགོན་བླ་མ་ལྷུན་
གྲུབ་དཔལ་ལྡན་གྱི་ཞབས་རྗེས་གསལ་བ་ཞིག་མཇལ་རྒྱུ་ཡོད། ཆུ་ཤོད་གྲོང་དུ་བདུད་ཀྱི་ཁ་གནོན་དུ་གྲགས་པའི་
429



ཆུ་ཤོད་དགོན་ཤུལ་ཞིག་མཇལ་རྒྱུ་ཡོད། ལྷ་ཁང་ནང་དུ་རྟ་ཕག་ཡབ་ཡུམ་དང་། གུ་རུ་མཚན་བརྒྱད། བདེ་
མཆོག་གི་སྐུ་སོགས་མཇལ་རྒྱུ་ཡོད། དེ་གཏེར་མའི་སྐོར་མང་ཙམ་ཡོད་པར་གྲགས། དེའི་ཕྱོགས་གཡས་གཡོན་
ན་དགོན་ཁག་ཆུང་གྲས་ཁ་ཤས་ཤིག་མཇལ་རྒྱུ་ཡོད། རི་རབ་ཕག་ཞལ་ལ་ཕྱོགས་བཞིར་གླིང་བཞི་ཡོད། དང་པོ་
ནང་སྐོར་ལ་ཆུ་བོ་བརྒལ་ཏེ་ཕྱིན་པས་ན་རཏྣ་( རིན་པོ་ཆེ་ལ་བརྗོད) རི་ཁྲོད་དུ་སླེབས། དེ་གླིང་དང་པོ་དྲག་
སྔགས་མེ་དཔུང་ཟེར། རི་ཁྲོད་དེར་རྡོ་སེང་གེ་མཁའ་ལ་འཕྱོ་བ་ལྟར་གྱི་ཐོག་ཏུ་ལྷ་ཁང་ཞིག་དང་གཡས་གཡོན་ན་
སྒྲུབ་ཁང་མང་པོ་ཡོད། རཏྣའི་གནས་ཆུ་འདི་རི་རབ་ཕག་ཞལ་གྱི་རི་ཁུག་ནས་འབབ་ཡོང་བའི་གནས་ཆུ་རྩ་ཆེན་
ཞིག་ཡིན། དེ་ནས་མར་ཕྱིན་པ་ན་ཟམ་པ་ཞིག་བརྒལ་རྗེས་སྤང་ཐང་ཞིག་ཏུ་སླེབས་པ་དེར་མཁའ་འགྲོའི་གསང་
སྔགས་བརྡ་སྐད་གླིང་དུ་སྐད། དེར་མཁའ་འགྲོའི་བྲོ་ར་དང་བྲག་རིའི་ངོས་སུ་གུ་རུ་མཚན་བརྒྱད་ཀྱི་རང་བྱོན་
མཇལ་རྒྱུ་ཡོད། རི་དེའི་ཤུག་པ་རྣམས་མཁའ་འགྲོའི་བླ་ཤིང་ཡིན་ཞེས་བརྗོད་སྲོལ་ཡོད། དེ་ནས་ཞིབ་པར་
བལྟས་རྗེས་གནས་མཆོག་རི་རབ་ཕག་ཞལ་གྱི་གནས་རིའི་ཁ་དོག་ཚོས་མདོག་སྣ་ཚོགས་སུ་འགྱུར་བ་མཐོང་། དེ་
ནས་མར་ཕྱིན་པ་ན་གསོ་རབ་ཉིན་ཚལ་དུ་སླེབས་པ་དང་དམྱལ་ཟངས་ཆེན་པའི་ནང་སེམས་ཅན་བཙོས་པ་དང་
ཨ་ཝ་གླང་མགོ་སོགས་ལས་མཁན་སྐུ་ལྔ་ལས་ཀྱི་བུ་ཆུང་དཀར་ནག་གཉིས། དམྱལ་ཟངས་ཀྱི་སྟེང་དུ་ཆོས་སྐུ་ཀུན་
བཟང་ཡབ་ཡུམ་དང་། རྟ་མགྲིན་དམར་པོ། ཕྱག་ན་རྡོ་རྗེ། རྡོ་རྗེ་ཕག་མོ་སོགས་ཀྱི་རང་བྱོན་མཇལ་རྒྱུ་ཡོད།
དེ་ནས་གཡས་ཕྱོགས་སུ་བསྐོར་ནས་ཡར་འོང་བ་དང་སུ་ཕུག་སྤང་སྐེད་ན་ཨོ་རྒྱན་ཆེན་པོ་རང་བྱོན་ཡོད། དེ་ནས་
མར་ཕྱིན་ན་ཝ་ཚང་མཚོ་རུ་འབྱོར། མཚོའི་ཕར་རོལ་ན་དཔག་བསམ་ལྗོན་ཤིང་དང་གསེར་བྱ། དངུལ་བྱ་
སོགས་རང་བྱོན་ཡོད། མཚོ་ཁར་བར་དོའི་འཁྲུལ་སྣང་ཞི་བའི་ཕྱིར་གནས་སྐོར་བ་རྣམས་ཀྱིས་ཁང་ཆུང་མང་པོ་
བཟོ་སྲོལ་ཡོད། དེ་ནས་ཝ་ཚང་ལ་མོ་བརྒྱབ་རྗེས་མར་ཡོང་བ་དང་མཚོ་ཆེན་ལྔ་དང་མཚོ་ཆུང་བདུན་མཇལ་རྒྱུ་
ཡོད། དེ་ནས་མར་ཕྱིན་ན་ལམ་གྱི་གཡས་ཕྱོགས་སུ་ཕར་ནང་མཚོ་ཤོར་ཐང་དུ་ཨོ་རྒྱན་རིན་པོ་ཆེས་བདུད་མ་ཏྲམ་
རུ་ཏྲ་བཟུང་ནས་ཤོར་བ་སློབ་དཔོན་རིན་པོ་ཆེས་བདུད་མ་ཏྲམ་རུ་ཏྲའི་རྗེས་འདེད་ཕེབས་ནས་ཨ་སྙིང་ཐང་དུ་
རྗེས་འདེད་བཏང་བ་དང་མི་རོང་ཐང་དུ་བདུད་མ་ཏྲམ་རུ་ཏྲ་བཟུང་ནས་བཏུལ་བར་གྲག་ཅིང་། མི་རོང་ཆུ་
འགྲམ་དུ་བདུད་མ་ཏྲམ་རུ་ཏྲའི་ཚིལ་ཁྲག་བཀྲམས་པར་གྲགས་པའི་རྡོ་དཀར་དམར་མང་པོ་དང་རྡོ་ཕ་བོང་ཆེན་པོ་
གཉིས་པོ་དེ་གཉིས་བདུད་མ་ཏྲམ་རུ་ཏྲའི་མིག་འབྲས་ཡིན་ཞེས་ཤོད་སྲོལ་ཡོད། དེ་ནས་ཕྱིན་པ་ན་རྡོ་ཕ་བོང་ཆེན་
པོ་ཁང་པ་ཙམ་ཡོད་པ་དེ་བདུད་མ་ཏྲམ་རུ་ཏྲའི་སྙིང་ཡིན་ཞེས་བརྗོད་སྲོལ་ཡོད། དེའི་ཕྱོགས་སུ་བྲག་རི་དཀར་པོ་
ཞིག་ཡོད་པ་དེ་རྟ་མགྲིན་གྱི་གནས་རི་ཡིན་ཟེར། དེའི་མདུན་དུ་ཟངས་མདོག་དཔལ་རིའི་གནས་ཡིན་ལ་དེའི་
མདུན་དུ་གནས་ནང་བྲག་ཐོག་ཅེས་པའི་བྲག་རི་ཞིག་ཡོད། དེའི་ཐོག་རྟ་ཕག་ཡབ་ཡུམ་གྱིས་བདུད་མ་ཏྲམ་རུ་ཏྲ་
བཏུལ་བར་གྲགས་པ་ཞིག་མཇལ་རྒྱུ་ཡོད། དེའི་འོག་ལ་དམྱལ་ཟངས་རང་བྱོན་ཞིག་ཡོད་པ་དེའི་ནང་བཞུགས་ན་
ཕྱི་མ་དམྱལ་བར་འགྲོ་མི་དགོས་པ་ཟེར་སྲོལ་ཡོད། དེ་ནས་མར་ཕྱིན་པ་ན། ཨོ་རྒྱན་པདྨའི་སྐུ་རྗེས་ཆེན་པོ་ཞིག་
མཇལ་རྒྱུ་ཡོད་པ་དེའི་ནང་ཡི་གེ་རང་བྱོན་དང་མཁའ་འགྲོ་ཡེ་ཤེས་མཚོ་རྒྱལ་གྱི་རུས་རྒྱན་( རུས་པའི་རྒྱན་དྲུག་སྟེ་
430



མགུལ་རྒྱན་དང་། གདུ་བུ། རྣ་ཆ། དབུ་རྒྱན། མཆོད་ཕྱིར་ཐོགས། ཐལ་ཆེན་ཏེ་གསང་སྔགས་ཀྱི་རྣལ་འབྱོར་
པས་སྤྲས་པའི་རུས་རྒྱན་དྲུག་ལ་བརྗོད་)རང་བྱོན་དང་ཞབས་རྗེས་སོགས་མཇལ་རྒྱུ་ཡོད། གཡོན་ཕྱོགས་སུ་དུར་
ཁྲོད་གཅིག་ཡོད་པ་དེར་ཉལ་ན་ཚེ་རིང་བ་དང་། བར་ཆད་སེལ་བ། ཚེ་རབས་ཀྱི་སྡིག་སྒྲིབ་དག་པ། དུར་ཁྲོད་
བསིལ་བའི་ཚལ་དང་མཇལ་བ་དང་གཅིག་མཚུངས་ཡིན་ཞེས་ཤོད་སྲོལ་ཡོད། དེར་གུ་རུ་ཡབ་ཡུམ་གྱི་ཞབས་རྗེས་
དང་མ་ཎི་རང་བྱོན་ཡོད། དེའི་ཕ་རིའི་བྲག་རིར་བདུད་རྩི་རང་བྱུང་ཡོད། (བདུད་རྩི་ནི་སྨན་གྱི་སྐབས་སུ་
བདུད་ཅེས་སྐྱེས་བུའི་ཚེ་སྲོག་ལ་གནོད་པར་བྱེད་པའི་ནད་དང་རྩི་ནི་སེམས་ཅན་སྤྱི་མཐུན་གྱི་བསོད་ནམས་ལས་
བྱུང་བའི་ནད་ཀྱི་ཟུག་རྔུ་འཇོམས་བྱེད་ཀྱི་གཉེན་པོར་སྨན་ཞེས་བརྗོད། སྤྱིར་བདུད་རྩི་ཞེས་པར་མཁས་དབང་
དུང་དཀར་རིན་པོས་མཛད་པའི་དུང་དཀར་ཚིག་མཛོད་ལས་ཁོང་དུ་སོང་ན་ནད་མེད་པ་དང་ཚེ་རིང་བ། ལང་ཚོ་
དང་ལྡན་པ་ཞིག་ཏུ་སྡོད་ཐུབ་པའི་བཏུང་བ་ཞེས་འཁོད་ཡོད། མདོར་ན། བདུད་རྩི་ནི་བཏུང་བ་མཆོག་ཏུ་གྱུར་
བ་ཞིག་ལའོ) དེ་ནས་མ་ཕྱིན་ན་སྒྲུབ་ཕུག་གཅིག་དང་རྒྱལ་སྲིད་སྣ་བདུན་སོགས་རང་བྱོན་མཇལ་རྒྱུ་ཡོད། དེ་
ནས་ཡར་ཕྱིན་པ་ན་བླ་མ་ཆོས་ཀྱི་དཔལ་བཟང་པོའི་སྒྲུབ་ཕུག་མཇལ་རྒྱུ་ཡོད་ལ་དེའི་མདུན་དུ་རྡོ་ཕ་བོང་ཆེན་པོ་
ཞིག་ཡོད་པ་དེར་གུ་རུ་ཡབ་ཡུམ་དང་རྗེ་འབངས་ཉེར་ལྔ་བཅས་ཀྱི་ཞབས་རྗེས་མཇལ་རྒྱུ་ཡོད། སྒྲུབ་ཕུག་དེའི་
ཐོག་མ་ཎི་རང་བྱོན་དང་འདས་པའི་སངས་རྒྱས་མར་མེ་མཛད་ཀྱི་ཞབས་རྗེས་བཅས་མཇལ་རྒྱུ་ཡོད། དེའི་མདུན་
དུ་བདུད་མ་ཏྲམ་རུ་ཏྲའི་རྩིབ་མས་བྲིས་པའི་ཡི་གེ་ཡོད། དེའི་ཕ་རོལ་ན་གནས་མང་པོ་ཡོད་པ་དེ་ལ་བསྐོར་བ་བཅུ་
གསུམ་བརྒྱབ་ན་མ་ཎི་དུང་ཕྱུར་གཅིག་ཀློག་པའི་ཕན་ཡོན་དང་མཉམ་ཞེས་ཤོད་སྲོལ་འདུག དེའི་ཕྱོགས་སུ་
བདུད་མ་ཏྲམ་རུ་ཏྲ་བཏུལ་ནས་ཤ་ཁྲག་ཕྱོགས་ཐམས་ཅད་ལ་གཏོར་བ་གྲགས་པའི་ས་རྡོ་ཁ་དོག་འདྲ་མིན་སྣ་
ཚོགས་མང་པོ་མཐོང་རྒྱུ་ཡོད། གནས་དེའི་གོང་ན་ཨོ་རྒྱན་པདྨའི་བཞུགས་ས་ཟངས་མདོག་དཔལ་རིའི་གནས་
རང་བྱོན་ཡོད་པ་དང་ཟངས་མདོག་དཔལ་རིའི་སྒྲུབ་ཕུག་ནང་ཨོ་རྒྱན་པདྨ་འབྱུང་གནས་དངོས་སུ་བཞུགས་མྱོང་
ཡོད་ཅེས་གྲགས། དེ་ནས་མར་ཕྱིན་པ་ན་རྟ་མགྲིན་སྒྲུབ་ཕུག་གཅིག་ཡོད་པ་དེར་ས་སིདྷུ་ར་( ས་སིདྷུ་ར་ནི་ལེགས་
སྦྱར་གྱི་སྐད་དོད་ཡིན་ལ་བོད་སྐད་དུ་རྒྱ་མཚོའི་ཁྲག་སྟེ་ས་སྨན་གྱི་རིགས་ཤིག རོ་མངར། ཞུས་རྗེས་སྙོམས།
ནུས་པས་རྩ་ཆད་སེལ། མེས་འཚིགས་པའི་རྨ་དང་མཚོན་རྨ་གསོ་)དང་ད་དུང་རྟ་མགྲིན་སྒྲུབ་ཕུག་གི་གཡོན་ན་
རྒྱལ་བ་རིགས་ལྔ་གནས་ཡོད། སྒྲུབ་ཕུག་མདུན་དུ་གནས་ཆུ་དང་ཕྱག་རྗེས་དང་ཞབས་རྗེས་མང་པོ་མཇལ་རྒྱུ་
ཡོད་ལ་དེ་ན་མར་ཕྱིན་ན་དངུལ་ཁུག་གྲོང་ཚོར་སླེབས་པ་དང་རི་རབ་ཕག་ཞལ་གྱི་ནང་སྐོར་མདོར་བསྡུས་ཙམ་
གྲུབ་པ་ཡིན། །
རི་རབ་ཕག་ཞལ་གྱི་བར་སྐོར་དུ་སླེབས་ཤིང་དེ་གར་མར་ཕྱིན་ན་ཆུ་ཤོད་དགོན་པ་མཇལ། དགོན་པ་དེ་ནི་
གྲུབ་མཐའ་རྙིང་མ་བ་དང་སྲུང་མ་རྟ་ཕག་ཡབ་ཡུམ་རེད། དེ་ནས་མར་ཕྱིན་པ་ན་ཟམ་རྡོ་བྲག་ཅེས་པ་ཞིག་ཡོད་
པ་དེའི་ཕར་ཚུར་རི་ཐམས་ཅད་སྲིན་པོའི་བྲག་ཡིན་པར་གྲགས། དེ་ནས་ཡར་ཕྱིན་པ་ན་འབྲོག་ས་ན་རྡོ་ལས་གྲུབ་
པའི་རང་བྱུང་མཆོད་རྟེན་དང་གནས་མང་པོ་མཇལ་རྒྱུ་ཡོད། དེ་ནས་ཡར་ཕྱིན་པ་ན་བར་སྐོར་ཐང་དུ་གནས་
431



མང་པོ་མཇལ་རྒྱུ་ཡོད། ཆུ་ཕ་རོལ་ནས་ཡར་ཕྱིན་པ་ན་རྫ་ལམ་ཐོག་ཅེས་པའི་ས་ན་རྡོ་ལས་གྲུབ་པའི་ལྷམ་
གཟུགས་ཇི་མ་ཇི་བཞིན་ཆ་གཅིག ( རྡོ་རྒྱ་ལྷམ་ཡང་ཟེར) དང་། རྡོའི་ཁབ་ཤུགས། སྒོ་ལྕགས་རང་བྱོན་བཅས་
མཇལ་རྒྱུ་ཡོད། ད་དུང་རྡོའི་མཆོད་རྟེན་རང་བྱོན་ཆུང་ཆུང་གཅིག་ཡོད། དེ་ནས་ཡར་ཕྱིན་པ་ན་སྒང་དམར་སྒང་
གི་གཡས་ཕྱོགས་སུ་རྡོ་ཕ་བོང་ཆེན་པོ་གཉིས་ཡོད་པ་དེ་རི་རབ་ཕག་ཞལ་གྱི་ལྷ་གཡག་དམར་པོ་ཡིན་ཟེར། དེ་ནས་
གཡག་དཀར་ལ་བརྒྱབ་ནས་ཕྱིན་ན་ངོ་མཚར་བའི་རྟགས་མང་པོ་ཡོད་པའི་ལྷ་མོ་གནས་མཚོ་ཞེས་པའི་མཚོ་ཞིག་
མཇལ་རྒྱུ་ཡོད་པ་དེར་མི་རིགས་དཀར་ཅན་གྱིས་མཚོའི་ནང་ངོ་མཚར་ཅན་གྱི་གཙུག་ལག་ཁང་དང་། ལྷ་ཁང་
ཆུང་ཆུང༌། རང་གི་ཕ་ཡུལ། སེམས་ཅན་བཅས་མཐོང་ཐུབ། དེ་ནས་མར་ཕྱིན་ན་མིག་ཡངས་ཐང་གི་གཡོན་
ཕྱོགས་སུ་རང་བྱུང་མཆོད་རྟེན་ཞིག་མཇལ་རྒྱུ་ཡོད། དེ་ནས་མར་ཕྱིན་ན། སྙིང་ཐོག་ཁ་ན་བཞེངས་པའི་ལྷ་ཁང་
དང་དུང་འཁོར་ཞིག་མཇལ་རྒྱུ་ཡོད་པ་དང་དེ་ནས་མར་ཕྱིན་ན་ནགས་ཤོག་གྲོང་པར་འབྱོར་བས་རི་རབ་ཕག་ཞལ་
གྱི་བར་སྐོར་ཡོངས་སུ་གྲུབ་པ་ཡིན། ཕྱིར་བསྐོར་འགྲོ་ན་ས་ཆ་དེ་ལས་ཐག་རིང་ཙམ་འགྲོ་དགོས་པས་མང་ཆེ་བས་
བར་སྐོར་འགྲོ་གི་ཡོད། དེ་ནས་རི་རབ་ཕག་ཞལ་གྱིས་ཕྱོགས་བཞི་མཚམས་བརྒྱད་ལ་བཞེངས་པར་གྲགས་པའི་
མཆོད་རྟེན་བཞི་དང་མ་བཞེངས་པའི་མཆོད་རྟེན་བཞི་མཇལ་རྒྱུ་ཡོད། དེ་ནས་ནག་ཤོག་གྲོང་དུ་སླེབས་ཚེ་རི་
རབ་ཕག་ཞལ་གྱི་བར་སྐོར་མདོར་ཙམ་གྲུབ་པ་ཡིན། །
ཕྱོགས་བཞིའི་སྒོ་སྲུང་ནི་ཤར་གྱི་སྒོ་སྲུང་ཛྲ་ར་འཛུ་དང་། ལྷོའི་སྒོ་སྲུང་དམག་དཔོན་དགྲ་འདུལ་དབང་ཕྱུག
ནུབ་ཀྱི་སྒོ་སྲུང་ལྕགས་སྟག བྱང་གི་སྒོ་སྲུང་ལྕགས་ཁྲབ་སོགས་ཡིན་པར་གྲགས། གནས་མཆོག་རི་རབ་ཕག་ཞལ་
གྱི་བར་སྐོར་ཐེངས་གཅིག་བསྐྱོན་ཐུབ་ན་འཛམ་གླིང་གི་གནས་ཆེན་བརྒྱ་དང་རྩ་བརྒྱད་དང་གནས་ཆུང་སྟོང་དང་
རྩ་གཉིས་མཇལ་བའི་ཕན་ཡོན་ལྡན་པ་གསུངས་སོ། །
432



ལེའུ་བརྒྱད་པ། སྒྲུང་གཏམ་གྱི་སྐོར།
ས་བཅད་དང་པོ། དགེ་རྒན་དགེ་ཕྲུག་གི་སྒྲུང་གཏམ་ཐུང་ངུ་།
གནའ་སྔ་མོའི་དུས་སུ་དགོན་པ་ཞིག་ནང་དགེ་ཕྲུག་གཅིག་དང་དགེ་རྒན་རྒས་པོ་ཞིག་ཡོད། ཉིན་ཞིག་
དགེ་ཕྲུག་དེས་དགེ་རྒན་ལ་རྒན་ལགས། ཁྱེད་ཀྱིས་གསོལ་བ་མཆོད་རྗེས་ཕྱག་ལ་གསོལ་བ་རྩ་བ་ནས་འགོས་ཀྱི་མི་
འདུག འོན་ཏེ་ངས་སྤགས་བཟས་རྗེས་ཕོར་པ་དང་མཛུབ་མོ་ཚང་མར་སྤགས་རལ་གྱིས་ཁེངས་ནས་འདུག་པས་
དེའི་རྒྱུ་མཚན་གང་ཡིན་ནམ་ཞེས་དྲིས། དགེ་རྒན་གྱིས་སྤོབས་ཉམས་དང་བཅས་ང་ནི་ཆོས་ཀྱིས་དུལ་བ་དང་
ཁྱོད་ནི་ད་ལྟ་ཆོས་ཀྱིས་དུལ་མེད་པས་རྐྱེན་རེད་ཅེས་བཤད། དགེ་ཕྲུག་དེ་ཡ་མཚན་སྐྱེས་ཏེ་དེ་འདྲ་ཨེ་ཡིན་སྙམ་
ནས་དོགས་པ་ཡང་སྐྱེས། ཡིན་ནའི་ང་རང་དགེ་ཕྲུག་ཡིན་པས་རྒྱུ་མཚན་ཤོད་ས་མེད་ཅེས་བསམ་བློ་ཡང་ཡང་
བཏང་། ཉིན་ཞིག་དགེ་རྒན་གྱིས་སྤགས་གཡོ་སྐབས་དགེ་ཕྲུག་གིས་གཟབ་གཟབ་བལྟས་པས་དགེ་རྒན་གྱིས་
སྤགས་གཡོས་བཞིན་མར་རྡོག་ཆེ་ཙམ་ཞིག་གློ་བུར་དུ་ཕོར་པའི་ནང་བླུགས་པ་མཐོང་། རྗེས་སུ་དབེན་ཆུང་གིས་
དགེ་རྒན་གྱི་མར་ཆེ་ཙམ་ཞིག་སྤགས་ནང་བརྒྱབ་པས་ཕོར་པ་དང་མཛུབ་མོ་གང་ལའང་སྤགས་རལ་མི་འགོས་
སྟབས་དགེ་ཕྲུག་གིས་དགེ་རྒན་ལ་རྒན་ལགས། དེ་རིང་ང་ཡང་ཆོས་ཀྱིས་དུལ་འདུག་ཅེས་བཤད་པས་དགེ་རྒན་
གྱིས་ལམ་སེང་དགེ་ཕྲུག་གི་ཕོར་པར་དྲི་མ་སྣོམ་ཙམ་བྱས་ནས་དངོས་གནས་དུལ་འདུག དངོས་གནས་མར་གྱིས་
དུལ་འདུག་ཅེས་བཤད། །
ས་བཅད་གཉིས་པ། མཐུན་པ་སྤུན་བཞིའི་སྐོར་གྱི་ཤོད་སྟངས།
(1) སྔོན་རྒྱལ་པོ་ཚངས་བྱིན་གྱི་དུས་སུ་དྲང་སྲོང་ལྷུང་བ་ཞེས་བྱ་བའི་གྲོང་ཁྱེར་ཆེན་པོ་ཞིག་གི་ཤར་ལྷོའི་
མཚམས་སུ་ནགས་ཚལ་སྟུག་པོ་ཞིག་ཡོད། དེ་ན་རྣམ་པ་ཀུན་ཏུ་ལེགས་ཉེས་ལ་རྟོགས་པའི་དྲང་སྲོང་ཞིག་གནས།
ལྗོངས་དེའི་དབུས་ན་ནྱ་གྲོ་དྷའི་ལྗོན་པ་ཚད་དུ་རྫོགས་པ་ཞིག་ཡོད་ལ་ལོ་འདབ་ཀྱི་གྲིབ་བསིལ་ལ་གནས་འཆའ་
བའི་གླང་པོ་ཆེ་དང་། སྤྲེའུ། རི་བོང་། བྱ་སྲེག་པ་བཅས་སྲོག་ཆགས་བཞི་ཡོད། དེ་དག་ཕན་ཚུན་གཅིག་གིས་
གཅིག་ལ་བརྟེན་ནས་བརྩེ་སེམས་རབ་ཏུ་ཕྱུག གནོད་སེམས་ཀྱི་དྲི་མ་ནི་རིང་དུ་སྤངས། བདེ་སྐྱིད་ཀྱི་དཔལ་
433



རབ་ཏུ་ལྡན། དུས་ནམ་ཞིག་ན་དེ་དག་ཕན་ཚུན་གླེང་མོལ་བྱས་པ་འདི་ལྟ་སྟེ། རང་ཅག་རྣམས་རིགས་ཐ་དད་
ཅིང་སོ་སོ་ཡིན་པ་ལ། ཕན་ཚུན་མཉེས་གཤིན་མཛའ་བརྩེའི་ལྷག་བསམ་འོ་ཆུ་འདྲེས་པ་ལྟ་བུ་ཡོད། འོན་ཀྱང་
འདི་ཙམ་གྱིས་ལེགས་པའི་ཆ་ཡོངས་སུ་རྫོགས་པ་མ་ཡིན་གྱི་གཅིག་ལ་བཀུར་བཟོ་བྱེད་རྒྱུའི་སྲོལ་ཁ་ཡང་ངེས་པར་
གལ་ཆེའོ། །ཞེས་གྲོས་བསྡུར་བྱས་ནས་སྐྱེ་ལོ་སྔ་ཕྱིའི་རྒན་རིམ་གྱི་ཚད་ལ་ཀུན་ཏུ་རྟོགས་པར་བྱེད་དོ། །དེ་ཡང་
སྔོན་སྐྱེས་རྗེས་སྐྱེས་ཀྱི་ཚད་འཇལ་བའི་ཐབས་ལ་ཡང་ཤིང་ནྱ་གྲོ་དྷའི་ལྗོན་ང་ཆེན་པོ་ཞིག་ཡོད་པ་དེ་ཚོད་འཛིན་
བྱེད་དུ་གྲོས་འཆམ། དེ་ནས་གླང་ཆེན་གྱིས་བཤད་པར་ཤིང་འདིའི་ཚད་ངའི་ལུས་དང་མཉམ་ཡོང་ཞེས་ཟེར།
སྤྲེའུས་ངེད་ཀྱིས་ཐོག་མར་མཐོང་བའི་ཚེ་ངའི་ལུས་དང་མཉམ་པ་ཙམ་དུ་འདུག་གོ་ཟེར། རི་བོང་གིས་བཤད་པར་
ངས་ཤེས་དུས་ཤིང་འདི་ཧ་ཅང་ཆུང་ཆུང་ཞིག་འདུག་གོ་ཟེར། བྱ་སྲེག་པས་དེའི་མུ་མཐུད་ནས་ཤིང་འདིའི་རྩ་བ་
ས་འོག་ནས་ཡོད་དུས་ངས་རྟུག་པ་མང་པོ་བོར་སོང་བར་བརྟེན་སྐྱེས་སོ། །ཞེས་ཟེར་བ་ལ་ཁོང་རྣམས་ཀྱི་རྒན་
གཞོན་གྱི་རིམ་པ་ཤེས་ནས་གཞོན་པས་རྒན་པར་སྲི་ཞུ་དང་རྒན་པས་གཞོན་པར་བྱམས་སྐྱོང་བྱེད་པར་ཐག་
བཅད་དེ་གླང་པོ་ཆེས་སྤྲེའུ་ཁུར། སྤྲེའུས་རི་བོང་ཁུར། རི་བོང་གིས་བྱ་སྲེག་པ་ཁུར་ནས་ཕན་ཚུན་མཛའ་
གཅུགས་ཀྱི་གསེར་ཐག་དམ་པོར་སྦྲེལ་ནས་བྱ་སྲེག་པས་སྨྲས་པར་ངེད་ཅག་རྣམས་ལ་ཕན་ཚུན་བརྩི་བཀུར་གྱི་སྤྱོད་
པ་ལེགས་པོ་ཡོད་ཀྱང་དེ་ཙམ་གྱིས་མི་འགྲིག་པར་ད་དུང་ཞི་དུལ་བག་ཡོད་རྣམ་དག་གི་བསླབ་ཁྲིམས་དགོས་ཞེས་
བགྲོས་ནས་གདམས་པ་ལ་གཞན་གསུམ་པོས་འབད་པར་ཞུས་ཏེ་དེ་བཞིན་དུ་གནས་པར་གྱུར་ཏོ། །དེ་ལ་བརྟེན་
ནས་ཡུལ་དེའི་བྱ་རིགས་རི་དྭགས་ཐམས་ཅད་ཀྱང་ཕན་ཚུན་མི་མཐུན་པའི་དུག་སྦྱོར་སེམས་སུ་སྤངས་ཏེ་གདུང་
སེམས་འོ་ཆུ་འདྲེས་པ་ལྟ་བུའི་དགའ་བདེའི་དཔལ་ལ་རོལ་ནས་དུས་འདའ་བར་མཛད་དོ། ། །
(2) གཞན་ཡང་སྔོན་ཡུལ་ཀ་ཤི་ཞེས་བྱ་བའི་ནགས་སྟུག་པོ་ཞིག་ན་བྱ་གོང་མ་སྲེག་པ་དང་རི་བོང་དང་
སྤྲེའུ་དང་གླང་པོ་བཅས་མཛའ་མཐུན་དབྱེར་མེད་དུ་འཚོ་ཞིང་གནས་པའི་སྐབས་སུ་ཉིན་ཞིག་ཁོ་ཚོས་ང་ཚོ་དེ་ལྟར་
རྟག་ཏུ་གནས་པ་ན་ངེས་པར་རྒན་གཞོན་སུས་སུར་བསྙེན་བཀུར་དགོས་མིན་མ་ཤེས་ན་ག་ལ་རུང་སྟེ་དེས་ན་ང་ཚོ་
ན་སོ་རྒན་གཞོན་ངེས་པར་རྟག་གོ་ཞེས་མགྲིན་གཅིག་ཏུ་དམ་བཅས། དེ་ནས་བྱ་གོང་མ་སྲེག་པས་ཤིང་ནྱ་གྲོ་དྷ་
ཞིག་བསྟན་ནས་ཤིང་འདི་མཐོང་མཁན་སྔ་ཤོས་དེ་སུ་ཡིན་ཅེས་དྲིས་པར་གླང་ཆེན་གྱིས་ཁོ་བོ་ཁྱུ་དང་མཉམ་དུ་
ལམ་འདི་ནས་འགྲོ་དུས་ཤིང་འདི་ཁོ་བོའི་ལུས་དང་མཉམ་པ་མཐོང་བྱུང་ཞེས་དང་། སྤྲེའུས་དེ་དུས་ཁོ་བོའི་ལུས་
དང་མཉམ་པ་མཐོང་བྱུང་ཞེས་སྨྲས་པ་ན་རི་བོང་གིས་ངས་ཤིང་འདིའི་ལོ་མ་གཉིས་སྐྱེས་པ་ན་ལོ་མའི་ཟིལ་པའི་
ཐིགས་པ་ལྕེས་བལྡགས་པ་ཡིན་ཞེས་བརྗོད་པ་ན་ཚང་མས་“བྱས་ན་ཁྱོད་རྒན་པ་འདུག” ཅེས་དང་། བྱ་གོང་མ་
སྲེག་པས་ངས་ས་བོན་རྣམས་ཟོས་ནས་ཕྱོགས་འདིར་རྟུག་པ་བོར་བ་ལས་ཤིང་འདི་སྐྱེས་པ་ཡིན། ཞེས་བཤད་
པར་གཞན་ཚང་མས“ བྱས་ན་ང་ཚོའི་དཀྱིལ་ནས་ཁྱོད་རྒན་ཤོས་རེད་འདུག” ཅེས་དེ་ལྟར་གླང་པོ་ཆེས་ཐམས་
ཅད་ལ་བསྙེན་བཀུར་བྱས། སྤྲེའུས་རི་བོང་དང་གོང་མ་སྲེག་པ་ལ་བསྙེན་བཀུར་བྱས། རི་བོང་གིས་གོང་མ་སྲེག་
པ་ལ་བསྙེན་བཀུར་བྱེད་ཅིང་། ཡ་ང་བ་དང་གཟར་པོའི་ཕྱོགས་སུ་འགྲོ་དགོས་པའི་ཚེ་གླང་པོ་ཆེ་ལ་སྤྲེའུ། དེ་ལ་རི་
434



བོང་། དེ་ལ་གོང་མ་བསྲེ་པ་བཞོན་ནོ། །དེ་ནས་ཡང་ཁོ་ཚོས་ང་ཚོར་ཞེ་ས་དང་གུས་ཞབས་གཅིག་པུ་ཡོད་པས་མི་
འགྲིག་པར་ད་དུང་དགེ་བ་གཞན་ཡང་ཅུང་ཟད་བླངས་ནས་འཇུག་པར་བྱ་དགོས་ཏེ་ཅི་བྱེད་ཅེས་བརྗོད་པ་ན་གོང་
མ་སྲེག་པས་ང་ཚོས་ལོ་མ་དང་མེ་ཏོག་དང་འབྲས་བུ་སྲོག་ཆགས་དང་བཅས་པ་སྤངས་ལ། སྲོག་ཆགས་མེད་པ་
ལོངས་སྤྱད་པར་བྱའོ་ཞེས་སྲོག་གཅོད་པ་སྤངས་སོ། །དེ་རྣམས་འདི་སྙམ་དུ། ང་ཚོས་སྲོག་གཅོད་སྤངས་རུང་མ་
བྱིན་ལེན་ལས་ལོག་པ་མ་ཡིན་པས། ད་མ་བྱིན་ལེན་ལས་ལྡོག་པར་བྱའོ། །ང་ཚོས་རྩ་བ་དང་མེ་ཏོག་ལ་སོགས་པ་
ཡོངས་སུ་འཛིན་པ་དང་བཅས་མ་བཅས་གཉིས་ཀ་ཡོད་པས། དེང་ཕྱིན་ཆད་ཡོངས་སུ་འཛིན་པ་དང་བཅས་པ་ནི་
སྤངས་ལ། འཛིན་པ་མེད་པ་ལོངས་སྤྱད་པར་བྱའོ་ཞེས་མ་བྱིན་ལེན་སྤངས་སོ། །ད་ནི་འདོད་ལོག་སྤང་བར་བྱ་སྟེ། །
ད་ཕྱིན་ཆད་བགྲོད་པར་བྱ་བ་མ་ཡིན་པར་བགྲོད་པར་མི་བྱའོ། །ད་ནི་རྫུན་སྤང་བར་བྱ་སྟེ། ད་ཕྱིན་ཆད་ཅི་ཡང་
རུང་བ་མི་སྨྲ་མ་ཡིན་པར་བགྲོད་པར་མི་བྱའོ། །ད་ནི་རྫུན་སྤང་བར་བྱ་སྟེ། ད་ཕྱིན་ཆད་ཅི་ཡང་རུང་བ་མི་སྨྲ་བར།
བརྟགས་ཤིང་བརྟགས་པའི་ཚིག་དུས་སུ་སྨྲའོ། །ད་ནི་འབྲས་བུའི་ཆང་དང་། སྦྱར་བའི་ཆང་སྤང་བར་བྱ་སྟེ། ད་
ཕྱིན་ཆད་མྱོས་པར་འགྱུར་བའི་འབྲས་བུ་སྤངས་ལ། མྱོས་པར་མི་འགྱུར་བའི་འབྲས་བུ་ལོངས་སྤྱོད་པར་བྱའོ། །
དེ་རྣམས་བརྟུལ་ཞུགས་ཀྱི་གཞི་སྔ་ལ་གནས་པའི་ཚེ་གོང་མ་སྲེག་པས་སྨྲས་པ། ང་ནི་གཞན་དག་ཀྱང་བསླབ་པའི་
གཞི་ལྔ་ལ་དགོད་པར་བྱའོ། །དེ་བཞིན་དུ་བྱའོ། །ང་ཆོའི་ནང་ནས་སུས་སུ་དག་དགོད་པར་བྱ། སྤྲེའུས། ཁོ་
བོས་སྤྲེའུ་ཐམས་ཅད་དགོད་པར་བྱའོ། །རི་བོང་གིས་ཁོ་བོས་རི་བོང་དང་སྤུ་ཅན་ཐམས་ཅད་དགོད་པར་བྱའོ། །
གླང་ཆེན་གྱིས་ཁོ་བོས་གླང་པོ་ཆེ་དང་། སེང་གེ་དང་། སྟག་དང༌། གུང་ཐམས་ཅད་དགོད་པར་བྱའོ། །གོང་མ་
སྲེག་པས། དེ་ལྟ་ན་ཁྱེད་ཀྱིས་མི་འདུལ་བའི་རྐང་མེད་དང༌། རྐང་གཉིས་དང་། རྐང་བཞི་པ་དང་། འདབ་
ཆགས་ཐམས་ཅད་ཁོ་བོས་བསླབ་པའི་གཞི་ལྔ་ལ་དགོད་པར་བྱའོ་ཞེས་དེ་རྣམས་ཀྱིས་ཡུལ་ཀ་ཤིའི་དུད་འགྲོ་ཐམས་
ཅད་བསླབ་པའི་གཞི་ལྔ་ལ་བཀོད་པས་གཅིག་ལ་གཅིག་གནོད་པ་མི་བྱེད་པར་ནགས་སྟུག་པོ་དེ་ན་དགའ་བར་
གནས་པའི་མཐུས་ལྷས་དུས་དུས་སུ་ཆར་ཕབ་པས། རྟག་ཏུ་མེ་ཏོག་དང་འབྲས་བུ་དང་ལོ་ཏོག་འཕེལ་བ་ན།
རྒྱལ་པོས་ངས་རྒྱལ་སྲིད་ཆོས་བཞིན་བྱས་པའི་མཐུ་ཡིན་ནོ། །བཙུན་མོ་དང༌། གཞོན་ནུ་རྣམས་དང་། བློན་པོ་
དང་། ཁྲོམ་གྱི་རུ་པ་དང༌། གྲོང་མི་རྣམས་ཀྱིས། བདག་ཅག་གི་མཐུ་ཡིན་ནོ། །རྒྱལ་པོས་བསམ་པ། འདི་
ཐམས་ཅད་ངའི་མཐུ་ཡིན་ཞེས་བཤད་ན། ཡང་སྙིང་སུའི་མཐུ་ཡིན་མི་ཤེས་སྙམ་ནས། ལྟས་མཁན་བཀུག་སྟེ་
སྨྲས་པས། དེ་ཚོ་ཀྱིས་ཀྱང་མ་ཤེས་པར། ཧ་ཅང་མི་རིང་བའི་སྐྱེད་མོས་ཚལ་ཞིག་ན་དྲང་སྲོང་མངོན་ཤེས་ལྔ་དང་
ལྡན་པ་ཞིག་ཡོད་པའི་དྲུང་དུ་རྒྱལ་པོ་སོང་ནས་དྲིས་པས། འདི་གཞན་གྱི་མཐུ་མ་ཡིན་གྱི་ཁྱོད་ཀྱི་ཡུལ་ན་སྲོག་
ཆགས་བཞི་གནས་པ་དེའི་མཐུ་ཡིན་ཞེས་བརྗོད། རྒྱལ་པོས་བྱས་ན་བལྟ་བར་འགྲོའོ་ཞེས་བརྗོད་པར་དྲང་སྲོང་
གིས་བལྟ་རྒྱུ་ཅི་ཡོད། དྲང་སྲོང་གིས་དེ་རྣམས་ཀྱིས་བླངས་པ་དེ་བླངས་ནས་སྤྱོད་མཛོད་ཅིག་ཅེས་སྨྲས་པར་རྒྱལ་
པོས་དེ་རྣམས་ཀྱིས་ཅི་བླངས་ཞེས་དྲིས་པར་དྲང་སྲོང་གིས་བསླབ་པའི་གཞི་ལྔ་སྟེ། སྲོག་མི་གཅོད། གཞན་གྱི་
ནོར་མི་འཕྲོགའདོད་ལོག་མི་སྤྱོད། བརྫུན་མི་སྨྲ། མྱོས་པར་འགྱུར་བ་མི་འཐུང་བའོ་ཞེས་བརྗེད་པར་རྒྱལ་པོས་དེ་
435



ལྟ་ན་བདག་གིས་ཀྱང་དེ་ལྔ་བླངས་ནས་སྤྱད་པར་བགྱིའོ་ཞེས་བསླབ་པའི་གཞི་ལྔ་བླངས་ནས་སྤྱད་པས་བཙུན་མོ་
དང་གཞོན་ནུ་ནས་ཡུལ་མིར་བཅས་པ་ཐམས་ཅད་ཀྱིས་བླངས་ནས་སྤྱད་པར་ཁམས་ཀྱི་རྒྱལ་ཕྲན་རྣམས་ཀྱིས་ཐོས་
ནས་འཁོར་དང་བཅས་པ་དང་འཛམ་བུ་གླིང་གི་སྐྱེ་བོ་ཕལ་ཆེ་བས་བསླབ་པའི་གཞི་ལྔ་བླངས་ནས་སྤྱད་པས།
ལུས་ཞིག་ནས་སུམ་ཅུ་རྩ་གསུམ་དུ་སྐྱེས་ཏེ། ལྷའི་འཁོར་རྒྱས་པ་བརྒྱ་སྦྱིན་གྱིས་མཐོང་ནས། གུས་བཅས་ཞེ་སར་
བཅས་པ་དང་། དཀའ་ཐུབ་ཚལ་ན་གནས་པ་ཡི། གོང་མ་སྲེག་གི་ཚངས་སྤྱོད་དག འཇིག་རྟེན་སོ་སོར་རབ་ཏུ་
བསྟན། ཅེས་སྨྲས་སོ། །དེའི་དུས་ཀྱི་བྱ་གོང་མ་སྲེག་ནི་ང་ཡིན་ནོ། །རི་བོང་ནི་ཤཱ་རིའི་བུ། སྤྲེའུ་ནི་མོའུ་གལ་གྱི་
བུ། གླང་པོ་ཆེ་ཀུན་དགའ་བོའོ། དེས་ན་གནས་བསྟན་དང་བར་མ་དང་གསར་བུ་རྣམས་ལ་བཀུར་སྟི་དང་། ཞེ་
ས་དང༌། འཇིགས་པ་དང་བཅས་པས་གནས་པར་བྱའོ། །དེ་ཅིའི་ཕྱིར་ཞེ་ན། དེ་རྣམས་ལ་བཀུར་སྟི་སོགས་
མེད་པར་ཀུན་ཏུ་སྤྱོད་པའི་ཆོས་མི་རྒྱས། དེ་མ་རྒྱས་པར་སློབ་པའི་ཆོས་མི་རྒྱས། དེ་མ་རྒྱས་པར་རྣམ་གྲོལ་གྱི་
ཕུང་པོ་མི་རྒྱས། དེ་མ་རྒྱས་པར་མྱ་ངན་ལས་མི་འདའོ། །ཞེས་བདག་ཅག་སྟོན་པས་བཀའ་སྩལ་བ་ལྟར་ཞིབ་ཕྲ་
རྒྱལ་མཆོག་དགེ་འདུན་གྲུབ་པས་མཛད་པའི་འདུལ་བའི་གླེང་འབུམ་ནང་གསལ། (1) ལུང་པའི་མིས་བཤད་
ནས་དྲངས་པའོ། (2) ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་པའི2002ལོའི་ཟླ་4པར་པར་གཞི་
དང་པོ་བསྒྲིགས་པའི་《དུང་དཀར་ཚིག་མཛོད་ཆེན་མོའི》ཤོག་གྲངས་1065ནང་འཁོད་ཡོད། །
དེ་ཡང་དོན་ལ་སྦྱོར་ཚུལ་ནི་འདི་ལྟ་སྟེ། འདུལ་བ་གཞི་ལས་བྱུང་བ་སྟེ།
1. གོང་མ་སྲེག་ནི་བཅོམ་ལྡན་འདས་ཡིན་ནོ། ། 2. རི་བོང་ནི་དགེ་སློང་ཤཱ་རིའི་བུ་ཡིན་ནོ། །
3. སྤྲེའུ་ནི་མོའུ་འགལ་གྱི་བུ་ཡིན་ནོ། 4. གླང་པོ་ཆེ་ནི་ཀུན་དགའ་བོ་ཡིན་ནོ། །《འདུལ་བ་ཁ་པ་》
ཤ287བ་6ལས་བཏུས།
ས་བཅད་གསུམ་པ། དྲིན་ལན་ལོག་འཇལ།
གདོད་མའི་ནགས་ཚལ་དབུས་སུ་སྤྲེའུ་ཁྱུ་གཅིག་འཚོ་སྡོད་བྱས་ཡོད་པ་དེའི་ནང་བློ་རིག་གསལ་ཞིང་སེམས་
པ་བཟང་བ་དང་གྲོགས་པོར་བརྩེ་བའི་སྤྲེའུ་ཞིག་ཡོད། ཉིན་ཞིག་སྤྲེའུ་དེ་དཀའ་དུབ་ཀྱིས་མནར་ནས་གོག་བགྲོད་
རྒྱག་པའི་སྐབས་དེར་ལྟོ་འཚོལ་བཞིན་པའི་རུལ་སྦལ་ཉམ་ཐག་གཅིག་འཕྲད་པས་སྤྲེའུས་རུས་སྦལ་ལ་ཁྱོད་གང་
ནས་ཡོང་བ་ཡིན། བཀྲ་མ་ཤིས་པའི་བྱ་བ་ཅི་ཞིག་བྱུང་ཞེས་དྲིས་པས་རུས་སྦལ་གྱིས་དེ་སྔ་ང་རྒྱ་མཚོ་ཆེན་པོའི་
ནང་འཚོ་སྡོད་བྱེད་ཀྱི་ཡོད་ཅིང་ཉིན་ཤས་ཀྱི་གོང་དུ་མཚོ་ཐོག་ལ་ཤུགས་དྲག་ཆེ་བའི་རླུང་འཚུབ་བརྒྱབ་ནས་ང་ཚོའི་
སྡོད་གནས་འཐོར་ཞིག་ཏུ་སོང་ནས་ཕ་མ་བུ་ཕྲུག་ཁ་བྲལ་དུ་ཕྱིན་སོང༌། མཚོ་རླབས་གཟེགས་མས་ང་སྐམ་སའི་
ཐོག་དབུགས་ནས་སྡུག་བསྔལ་ཚད་མེད་མྱང་དགོས་བྱུང་ཞེས་སྤྲེའུར་ལན་བཏབ་པས་སྤྲེའུ་དེ་བྱམས་སྙིང་རྗེ་སྐྱེས་
ནས་ལམ་སེང་རུས་སྦལ་དེ་རང་གི་ཁྱིམ་དུ་ཁྲིད་ནས་གསོས་པ་རེད། དེར་བརྟེན་རུས་སྦལ་དེ་སེམས་འགུལ་ཚད་
436



མེད་ཐེབས་ནས་སྤྲེའུ་དང་གྲོགས་པོ་སྙིང་ཐུབ་ཆགས།
དེ་ནས་ཡུན་རིང་མ་སོང་བར་རུས་སྦལ་དེ་མཚོ་ནང་དུ་ཕྱིར་ལོག་གིས་ཁྱིམ་གཞིས་བསྐྱར་དུ་བཙུགས་པ་
རེད། དེ་རྗེས་རུས་སྦལ་དེས་རྟག་ཏུ་སྐམ་སའི་ཐོག་ཡོང་ནས་སྤྲེའུ་ཁྱིམ་དུ་ཟ་འཐུང་སྤྲོ་སྐྱིད་བྱེད་ཅིང་སྤྲེའུས་ག་
དུས་ཡིན་ཡང་སྣེ་ལེན་གཟབ་གཟབ་བྱས། རུས་སྦལ་གྱི་སྤྲེའུའི་ཁྱིམ་དུ་ཡོང་ནས་རྒྱགས་ཚད་ཟས་པ་དང་རྒྱགས་
ཚད་བཏུང་རྗེས་ད་དུང་ཤིང་འབྲས་ལ་སོགས་རི་ཟས་སོགས་ཁྱེར་ནས་ཁྱིམ་མཚེས་ལ་ལག་རྟགས་སྤྲོད་ཀྱི་ཡོད།
རུས་སྦལ་གྱིས་སྤྲེའུ་ཐུགས་རྗེས་དཀའ་དྲིན་དཔག་མེད་ཚོར་ནས་འཇིག་རྟེན་ཐོག་མཛའ་གཤིས་ཞེས་པ་དེ་ལས་རྩ་
བ་ཆེ་བ་ནི་གང་ཡང་མེད་པས་མཚོ་འཁྱོམ་རི་འགུལ་དང་ཆུ་སྐམ་རྡོ་རུལ་དུ་སོང་ཡང་ང་ཚོའི་མཛའ་གཤིས་ནི་ཇི་
སྲིད་བར་གནས་ཐུབ་རྒྱུ་ཡིན་ཞེས་བཤད། །
དེ་ནས་ཡུན་རིང་མ་སོང་བར་རུས་སྦལ་སྐྱེས་དམན་གྱིས་ཁོ་མོ་ཁྱོ་བོའི་བྱེད་ཚུལ་ལ་དོགས་པ་ཞིག་སྐྱེས་པ་
སྟེ། ཁོ་ཉིན་ལྟར་སྐམ་སའི་ཐོག་སྐྱོད་པ་དང་འགྲོ་གྲོན་གང་ཡང་གཏོང་མི་དགོས་པ་ཟ་འཐུང་གང་འདོད་བྱེད་རྒྱུ་
ཡོད་པ་མ་ཟད་ཟས་སྣ་གྲངས་ལས་འདས་པ་ཞིག་ཁྱེར་ཡོང་རྒྱུ་ཡོད་པ་རྣམས་གང་ལ་བརྟེན་ནས་བྱུང་བ་ཡིན་ནམ།
བསམ་བློ་ཇི་ཙམ་བཏང་བ་དེ་ཙམ་གྱིས་དོགས་འཆར་སྐྱེས་ནས་ཁོ་མོ་གྲོགས་མོ་སྲ་མོ་བཙལ་ནས་མོ་བཏབ་སྲ་མོ་
དེས་རུས་སྦལ་དང་སྤྲེའུ་བར་གྲོགས་པོ་སྙིང་ཐུབ་ཆགས་རྗེས་རུས་སྦལ་གྱི་ཁྱིམ་ཚང་གི་འཚོ་བ་འགྱུར་ལྡོག་ཡག་པོ་
བྱུང་བ་དེ་ཤེས་ནས་དེ་ལ་ཞེ་སྡང་ཕྲག་དོག་གི་མེ་ལྕེ་རབ་ཏུ་འབར་ནའང་སྐབས་ཤིག་སྡུག་སྒོམ་མི་བྱེད་ཀ་མེད་བྱུང་
བ་རེད། ད་ཆ་སྲ་མོ་གོ་སྐབས་དེ་བཟུང་ནས་རུས་སྦལ་དང་སྤྲེའུ་དབར་དབྱེན་སྦྱོར་དཀྲུག་ཤིང་རྒྱག་རྒྱུ་ངན་སེམས་
བཅངས་ནས་སྲ་མོས་མོ་བརྒྱབ་པའི་ཚུལ་བྱས་ཏེ་རུས་སྦལ་གྱི་སྐྱེས་དམན་ལ་ཁྱོད་ཀྱི་ཁྱོ་བོ་དེ་སྤྲེའུ་མོ་ཞིག་འདོད་
སེམས་ཆགས་འདུག་པས་དེ་མེད་པར་བཟོ་ཐབས་མ་བྱས་ན་ཁྱོད་གཉིས་དབར་བརྩེ་དུང་ཡོང་ཐབས་བྲལ་བས་
སྡུག་སྤྲེལ་དེ་མེད་པར་བཟོ་རྒྱུ་ཐབས་ཤེས་ང་ལ་ཡོད། དོ་ནུབ་ཁྱོད་ན་བརྫུ་བཏབ་ནས་མལ་སར་ཉལ་སྡོད། ཁོ་
ཁྱིམ་དུ་ལོག་འཕྲལ་ངའི་སར་མོ་རྒྱག་པར་གཏོང་ཤོག་ཅེས་བཤད། རུས་སྦལ་གྱིས་ཟ་ཆས་མི་ཉུང་བ་ཞིག་ཁྱེར་
ནས་ཁྱིམ་དུ་ལོག་ཡོང་སྐབས་ཁོ་བོའི་སྐྱེ་དམན་ནད་ཀྱིས་མནར་ནས་བསྡད་ཡོད་པ་མཐོང་བས་ཁོས་སེམས་འཚབ་
ཆེན་པོས་སེམས་གསོ་ཇི་ལྟར་བཏང་ཡང་སྐྱེ་དམན་གྱི་ཁུན་སྒྲའི་སྡུག་སྐད་ཇེ་ཆེར་འགྲོ་བ་དང་ན་ཟུག་ཇེ་སྡུག་ཏུ་
འགྲོ་བའི་ཚུལ་བྱས་ནས་ཁྱོད་ཀྱིས་མགྱོགས་པོ་སྲ་མོ་འཚོལ་བར་ཕྱིན་ཏེ་མོ་བཏབ་ནས་ན་ཚ་དྲག་ཐབས་མ་བྱས་ན་
ང་ལམ་སེང་འཆི་བ་འདུག་ཅེས་བཤད་པར་རུས་སྦལ་གྱིས་དེ་མ་ཐག་སྲ་མོ་བཙལ་ནས་ངའི་སྐྱེ་དམན་ལ་ནད་གཞི་
ལྕི་པོ་ཕོག་འདུག་པས་ད་ཅི་འདྲ་བྱེད་དགོས་སམ་ཞེས་དྲིས་པར་སྲ་མོ་དེས་མོ་རྒྱག་པའི་ཚུལ་བྱས་ནས་ཁྱོད་ཀྱི་སྐྱེ་
དམན་ལ་གནོད་པ་བྱུང་འདུག་པས་སྤྲེའུ་སྙིང་བཟས་ནས་མ་གཏོགས་ནད་དེ་བཅོས་ཐུབ་པ་མི་འདུག་ཅེས་བཤད།
ཉིན་གཉིས་པར་རུས་སྦལ་དེ་ནམ་རྒྱུན་ལྟར་ཁྱིམ་དུ་ཡོང་ནས་སྤྲེའུར་ཁ་མཁས་པོ་བཤད་པ་དང་བསྟོད་ར་
ཚད་མེད་བཏང་ནས་ཁྱོད་ཀྱི་ཐུགས་རྗེ་དཀའ་དྲིན་ངས་དུས་ནམ་ཡིན་རུང་བརྗེད་སྲིད་ཀྱི་མ་རེད་ཅེས་བཤད་པར་
སྤྲེའུས་གྲོགས་པོ་དེ་འདྲ་ཤོད་ཅི་དགོས། ངེད་གཉིས་ནི་གྲོགས་པོ་མི་གཅིག་སྙིང་གཅིག་ཡིན་པས་དྲིན་ལན་སུས་
437



སུ་ལ་འཇལ་དགོས་ཞེས་བཤད། རུལ་སྦལ་གྱིས་མདངས་ནུབ་ང་ཁྱིམ་དུ་ལོག་མ་ཐག་སྐྱེ་དམན་དང་གྲོས་བྱས་ཏེ་
དེ་རིང་གྲོགས་པོ་ཁྱེད་ངའི་ཁྱིམ་དུ་མགྲོན་པོར་འབོད་རྒྱུ་བྱས་པ་ཡིན་ཞེས་ཨུ་ཚུགས་མཐར་སྐྱེལ་བྱས་པས་རུས་
སྦལ་གྱིས་སྤྲེའུ་སྒལ་པར་ཁུར་ནས་རྒྱ་མཚོའི་གཏིང་དུ་བསྐྱོད། རུས་སྦལ་གྱིས་སྲ་མོ་དང་། སྡིག་སྲིན། ལྕོང་མོ་ལ་
སོགས་པའི་ཁྱིམ་མཚེས་ཚོ་གདན་དྲངས་ཏེ་གླུ་གཞས་གཏོང་བ་དང་ཞབས་བྲོ་རྒྱག་པ་བཅས་ཀྱི་ཐོག་ནས་ཟ་འཐུང་
སྤྲོ་སྐྱིད་བྱས་ཏེ་སྣེ་ལེན་ཉིན་གང་བྱས། སྤྲེའུ་ལོག་འགྲོ་ཁར་རུས་སྦལ་གྱིས་སེམས་པ་སྐྱོ་དོགས་ཀྱིས་གྲོགས་པོ་
མཁྱེན། ངའི་སྐྱེ་དམན་ནད་ཀྱིས་མནར་ནས་ད་ཆ་སྲོག་ཉེན་ཆེ་བས་ཁྱེད་ཀྱིས་སྐྱོབ་ཐབས་གནང་རོགས་ཞེས་
བཤད་པས་སྤྲེའུས་སེམས་ཁུར་ཆེན་པོས་ཨ་ཙི། ད་ཅི་དྲག ཁྱོད་ཀྱིས་སྔ་ཙམ་མི་ཤོད་པ་ཅི་ཡིན། ང་ཚོའི་ནགས་
ཚལ་གྱི་ཁྲོད་དུ་སྨན་རྩྭ་སྣ་ཚོགས་ཡོད་པས་ད་ང་རང་གཉིས་མཉམ་དུ་མགྱོགས་པོ་སྨན་རྩྭ་འཐུ་བར་འགྲོ་ཞེས་
བཤད་པར་རུས་སྦལ་གྱིས་གློ་བུར་དུ་སྨན་ཅི་འདྲ་ཞིག་གིས་ཀྱང་མི་ཕན་ཞིང་སྨན་པ་མཁས་པ་ཞིག་གདན་དྲངས་
པས་དེས་སྤྲེའུ་སྙིང་གཅིག་རང་དགོས་པ་འདུག་ཅེས་གསུང་གི་འདུག་པས་ཁྱོད་ནས་མུ་མཐུད་ཐུགས་རྗེའི་
གཟིགས་སྐྱོང་གནང་སྟེ་རང་དོར་གཞན་སྐྱོབ་ཡོང་བའི་འདུན་པ་ཞུ་རྒྱུ་ཡིན་ཞེས་བཤད་པས་སྤྲེའུ་དེ་དངངས་སྐྲག་
ཤིན་ཏུ་སྐྱེས་ནས་ཡར་ལངས་ཏེ་ཡུད་ཙམ་རིང་ཅི་བྱ་གཏོལ་མེད་དུ་གྱུར། འོན་ཀྱང་ཤེས་རབ་ལྡན་པའི་སྤྲེའུ་དེས་
རུས་སྦལ་གྱི་གནག་སེམས་དེ་མྱུར་དུ་ཤེས་ནས་སྟབས་དང་བསྟུན་ཏེ་ཨ་ཁ། དེ་འདྲའི་གྲོགས་པོ་སྡུག་པ་ལ། ང་
གཉིས་རྒྱ་མཚོའི་གཏིང་དུ་མ་ཡོང་གོང་ཁྱེད་ཀྱིས་མི་ཤོད་པ་ཅི་ཡིན། ངའི་སྙིང་ནི་ཤིང་སྡོང་སྒང་གི་ཚང་ནང་དུ་
ལུས་འདུག་པས་ང་གཉིས་མཉམ་དུ་ངའི་སྙིང་ལེན་དུ་འགྲོ་ཞེས་བཤད་པར་འགྲམ་དུ་ཡོད་པའི་སྲ་མོ་དེས་ཀྱང་དེ་
ཡག་པོ་འདུག དངོས་གནས་ཡག་པོ་འདུག་ཅེས་ཟེར། རུས་སྦལ་གྱིས་སྤྲེའུ་སྒལ་པར་ཁུར་ནས་སྐམ་སའི་ཐོག་
འབྱོར་མ་ཐག་ཁོ་གཉིས་མཉམ་དུ་ནགས་ཚལ་ཁྲོད་དུ་ཕྱིན། སྤྲེལ་ཚང་ཡོད་པའི་ཤིང་སྡོང་དེའི་མདུན་དུ་སླེབས་
དུས་རུས་སྦལ་གྱིས་ཤིང་ལ་འཛེགས་མ་ཐུབ་པར་སྤྲེའུའི་སྒལ་པར་འཛེགས་རྩིས་བྱེད་སྐབས་སྤྲེའུས་ངེད་གཉིས་ཀ་
ཤིང་སྡོང་ལ་འཛེག་གིན་བསྡད་ན་དུས་ཚོད་འགྱངས་ནས་ནད་པར་ཉེན་ཁ་ཡོང་བས་དེ་ལས་ངས་འཛེགས་ཏེ་སྤྲེལ་
སྙིང་དེ་མར་གཡུག་ཆོག ཁྱོད་ཀྱིས་ཤིང་སྡོང་འོག་ནས་ཁ་གདངས་ཏེ་སྤྲེལ་སྙིང་བཟེད་སྡོད་ཅེས་ཟེར་བཞིན་ཤིང་
སྡོང་ལ་འཁྱུད་དེ་འཛེགས་ཕྱིན། སྤྲེའུ་དེ་ཤིང་རྩེར་སླེབས་རྗེས་ཤིང་སྡོང་འོག་ཏུ་ཁ་གདངས་ནས་སྤྲེལ་སྙིང་སྒུག་
སྡོད་པའི་རུས་སྦལ་ལ་འདི་སྐད་ཅེས་འབོད་དེ། གྲོགས་པོ་ངན་པ་བསྟེན་པ་ཡིས། དོན་མེད་རྒྱ་མཚོའི་གཏིང་དུ་
ཁྲིད། ཤེས་རབ་བློ་དང་མི་ལྡན་ན། རིན་ཆེན་སྲོག་དང་བྲལ་ཉེན་བྱུང་ཟེར་བཞིན་རུས་སྦལ་ལ་ཁྱོད་ནི་དྲིན་ལན་
ལོག་འཇལ་བྱེད་མཁན་ཞིག་རེད་འདུག་པས་ད་ནས་བཟུང་ངས་ཁྱོད་ལ་ཁ་ཡ་གཏན་ནས་བྱེད་ཀྱི་མིན་ཞེས་བཤད་
པས་རུས་སྦལ་ངོ་ཚ་ཁ་སྐྱེངས་ཀྱི་སྒོ་ནས་རྒྱ་མཚོར་ཕྱིར་ལོག་མ་བྱས་ཀ་མེད་དུ་གྱུར་པའོ། །
438



ས་བཅད་བཞི་པ། ཤ་ལེན་བླངས་པ།
གནའ་སྔ་མོའི་དུས་སུ་ཡུལ་ཞིག་ལ་རྒྱལ་པོ་ཞིག་ཡོད་པ་དང་རྒྱལ་པོས་ཕྱི་རོལ་ཡུལ་གྱི་རྒྱལ་ཁབ་ཀྱིས་
བཙནའཛུལ་བྱེད་མི་ཡོང་ངམ་སྙམ་སྟེ་འཇིགས་སྐྲག་སྐྱེས་ནས་དགྲ་འགོག་བྱེད་ཀྱི་ལྕགས་རི་ཆེན་པོ་ཞིག་རྒྱག་
དགོས་པའི་བཀའ་ཕབ་པ་དང་རྒྱལ་པོ་བློན་པོ་ཞིག་ལས་ཀའི་འགན་ཁུར་དུ་བཅུག ལས་མི་མང་པོའི་ནང་ནས་
དབུལ་པོའི་བུ་ཞིག་ཡོད་པར་བཟའ་ཟླ་མཛེས་ཤིང་ཡིད་དུ་འོང་བ་ཞིག་ཡོད་པས་དེས་གང་སར་བསྐྱོད་ནས་ཟ་རྒྱུ་
སློང་འགྲོ་གི་ཡོད་ཅིང་གཞོན་ནུ་མ་དེས་ཉིན་ལྟར་བཟའ་ཟླར་ལྟོ་ཆས་སྐྱེལ་བར་ཡོང་གི་ཡོད་སྟབས་མི་རྣམས་ཀྱིས་
མཐོང་སྐབས་བཟའ་ཚང་གྱི་བརྩེ་སེམས་ལ་ཡིད་སྨོན་ཆེན་པོ་བྱེད་ཅིང་ཡིན་ནའང་ལས་ཀའི་འགན་ཁུར་མཁན་
དེས་མཛེས་ཤིང་ཡིད་དུ་འོང་བའི་བུ་མོ་དེ་མཐོང་རྗེས་ཐབས་བརྒྱ་ཇུས་སྟོང་གི་ཐོག་ནས་བུ་མོ་དེར་འདོད་གཏམ་
མང་པོ་གླེང་རུང་བུ་མོ་དེས་ལན་རྩ་བ་ནས་བརྒྱབ་མེད་པར་བརྟེན་བློན་པོ་དེས་ཉིན་ཞིག་བུ་མོས་བཟའ་ཟླར་ལྟོ་
ཆས་སྐྱེལ་བར་ཡོང་སྐབས་བུ་མོ་དེའི་མདུན་དུ་ཡོང་ནས་བུ་དེ་རྩིག་པའི་འོག་ཏུ་གསོན་པོ་སྦས་པ་རེད། གནས་
ཚུལ་དེ་མཐོང་སྐབས་བུ་མོ་དེ་ཡིད་དུ་ཤིན་ཏུ་སྐྱོ་པོ་བྱུང་ཡང་ག་བྱས་འདི་བྱས་མེད་པར་གྱུར། དེ་རྗེས་ཉིན་ཞིག་
བློན་པོ་དེས་མཛེས་ཤིང་ཡིད་དུ་འོང་བའི་བུ་མོ་དེ་སྐད་བཏང་ནས་མདུན་གྱི་སྒྲོག་ཙེའི་ཐོག་སྤུངས་ཡོད་པ་དེར་
མཛུབ་མོ་བཙུགས་ཏེ་བུ་མོ་ཁྱེད་ཀྱིས་རྒྱན་ཆ་འདི་དག་བླངས་ན་ཚེ་གང་སྐྱིད་པོ་ཡོང་རྒྱུ་རེད་ཅེས་ཟེར་བ་དང་ཡང་
བློན་པོ་དེས་སྒྲོག་ཙེའི་ཟུར་ཞིག་ཏུ་མཛུབ་མོ་བཙུགས་ཏེ་འདི་བླངས་ན་ཁྱོད་ཀྱི་སྲོག་ཤོར་རྒྱུ་ཡིན་པས་འདི་གཉིས་
ནང་ནས་ག་རེ་འདེམས་མིན་ཁྱོད་ད་ལྟ་འཕྲལ་དུ་ཐག་གཅོད་བྱེད་དགོས་ཞེས་བཤད་པས་བུ་མོ་དེ་ཁོང་ཁྲོ་ཆེན་པོ་
ལངས་ཀྱང་དགྲ་ཤ་ལེན་ཆེད་གོ་སྐབས་དེ་དང་བསྟུན་ནས་སེམས་པ་ལྷོད་པོའི་ངང་གུས་པའི་ཚུལ་སྟོན་པ་དང་རྒྱན་
ཆས་དེ་དག་བདམས། ཡིན་ནའང་སྔོན་དུ་ཁྱེད་ལ་རེ་བ་གསུམ་ཞུ་རྒྱུ་ཡོད་པས་དེ་ཁྱེད་ཀྱིས་ཁས་བླངས་ཨེ་ཡོང་
ངམ་ཞེས་ཤོད་སྐབས་བློན་པོ་དེས་ལམ་སེང་རེ་བ་གང་ཡོད་ཅེས་བཤད་པས་བུ་མོ་དེས་དང་པོ་ངའི་བཟའ་ཟླའི་ཕུང་
པོ་དེ་བཏོན་ནས་མཚོ་འགྲམ་གྱི་བང་སོར་འཇོག་ཆོག་པ་དང་གཉིས་པ་ཁོང་ལ་མྱ་ངན་ཞུ་དགོས་པ་དང་གསུམ་པ་
མྱ་ངན་ཞུ་སྐབས་བློན་པོ་ཁྱེད་རང་ཡང་ཕེབས་རོགས་ཞུ་རྒྱུ་བཅས་ཡིན་པས་དེ་བསྒྲུབས་ན་ངས་ཁྱེད་ཀྱི་ཐུགས་
འདོད་ལྟར་ཞབས་ཞུ་སྒྲུག་ཆོག་ཅེས་བཤད། བློན་པོ་དེ་དེ་ལྟར་ཁས་བླངས་ཏེ་རྩིག་པ་བསློགས་ནས་བུའི་ཕུང་པོ་
བཏོན་པ་མ་ཟད་མཚོ་འགྲམ་དུ་མྱ་ངན་ཞུས་པ་དང་དེ་རྗེས་བློན་པོ་སེམས་གཡེང་བ་དང་བསྟུན་ནས་བུ་མོ་དེས་གློ་
བུར་དུ་འབུད་རྒྱག་ཤུགས་ཆེན་ཞིག་བརྒྱབ་པས་ཁོ་པ་མཚོའི་ནང་དབྱུགས་པ་རེད། །
439



ས་བཅད་ལྔ་པ། གླང་པོ་ཆེ་དང་སྤྲེལ་ཆུང་གི་གཏམ་རྒྱུད།
ཡུལ་ཞིག་ནང་ཚང་ཚིག་མུ་མཐའ་མེད་པ་ཞིག་ཡོད་པ་དེའི་ནང་དུ་ལྗོན་ཤིང་སྣ་ཚོགས་ཡོད་པ་དང་། མེ་
ཏོག་སྣ་ཁ་མང་པོ་ཤར་བ། ཆུ་ཀླུང་དལ་གྱིས་འབབ་ཅིང་འབྲས་ལྡན་ཤིང་ལ་འབྲས་བུ་གཡུར་དུ་ཟ་བ་འདོགས་པ་
སོགས་ནགས་ཚལ་གྱི་དཀྱིལ་དུ་འདབ་ཆགས་དང་བྱ་བྱིའུ་རི་དྭགས་གཅན་གཟན་ལ་སོགས་པ་འཆམ་མཐུན་ཅི་
དགར་རོལ་ལོ། །ལྷག་པར་གླང་པོ་ཆེ་དང་སྤྲེལ་ཆུང་ཞིག་གྲོགས་པོ་བསྒྲིགས་ནས་ལོ་དང་ཟླ་བ་མང་པོར་སྐྱིད་ན་
མཉམ་སྐྱིད་དང་སྡུག་ན་མཉམ་སྡུག་བྱས་ནས་འཚོ་བ་སྐྱེལ་བཞིན་ཡོད་མོད། འོན་ཀྱང་ཉིན་ཞིག་ལ་གློ་བུར་དུ་
གླང་ཆེན་དང་སྤྲེལ་ཆུང་བར་རྩོད་གཞི་ཞིག་བྱུང་བ་འདི་ལྟ་སྟེ། ཉིན་ཞིག་གི་ཞོགས་པར་ཁོང་གཉིས་ཀྱིས་ཚང་
ཚིང་དེར་གནས་པའི་རི་དྭགས་གཅན་གཟན་དང་འདབ་ཆགས་སོ་སོའི་ཁྱད་ཆོས་རེ་གླེང་བ་ན། གླང་ཆེན་གྱིས་
རང་ཉིད་སྟོབས་ཤུགས་ཆེན་པོ་ཡོད་པར་དྲན་ནས་སྐད་གདངས་མཐོན་པོས་སྤྲེའུ་ལ། ཀྭ་ཡེ་གྲོགས་པོ་སྤྲེལ་ཆུང་།
ཚུར་བདག་ལ་ཉོན་དང་ཚང་ཚིང་འདིའི་ནང་དུ་བདག་འདྲ་བའི་ཤེད་ཅན་ཞིག་མེད་པ་ཐག་གིས་ཆོད། ང་རང་
དངོས་གནས་གཞན་དང་མི་འདྲ་བའི་བསོད་ནམས་ཅན་ཞིག་ཡིན་ཨང་སྙམ་གྱི་འདུག་ཅེས་བཤད། སྤྲེལ་ཆུང་དེ་
ཐོས་འཕྲལ་ཡིད་མི་དགའ་བའི་ངང་ཁྱོད་སྟོབས་ཅན་ཅི་འདྲ་ཞིག་ཡིན་ཡང་ང་མེད་ན་ཁྱོད་ལ་ཤིང་འབྲས་ག་ལ་རག་
ཐུབ་བམ། ཁྱོད་ལ་ཤེད་ཡོད་པ་བདེན་ཡང་ཤེད་ཁོ་ནར་བརྟེན་ནས་གོ་ཅི་ཆོད། ང་ནི་ཤིང་ལ་འཛེགས་པའི་རྩལ་
ཡོད་པས་ཤིང་ཏོག་གི་རིགས་ཅི་ཡང་འཐོག་པར་དཀའ་ལས་དེ་ཙམ་མེད་པས་བསོད་ནམས་ཅན་ཞིག་ལོས་ཡིན་
ཞེས་བཤད་ནས་གླང་ཆེན་དང་སྤྲེལ་ཆུང་གཉིས་ཀྱི་རྩོད་གཞི་དེར་ཐག་མ་ཆོད་པར་རང་དགར་ལུས། །
ཕྱི་ཉིན་ཞོགས་པ་ལའང་རྩོད་པ་དེ་བཞིན་ཐུག་སྟེ་རྒྱང་ཐག་མི་རིང་བའི་མདུན་དུ་ལྗོན་ཤིང་ཞིག་གི་ཡལ་
སྟེང་དུ་བྱིའུ་ཅོ་ག་ཞིག་གིས་གྲེ་འགྱུར་གྱི་སྙན་དབྱངས་དེ་ལས་ཁོང་གཉིས་ཀྱི་ཡིད་ལ་དགའ་བའི་སྣང་བ་ཞིག་ཤར།
དེའི་དུས་སུ་སྤྲེལ་ཆུང་གིས་གླང་ཆེན་ལ་གྲོགས་པོ། ང་གཉིས་ཀྱི་རྩོད་གཞི་དེའི་སྐོར་ཐག་ཆོད་མེད་པས་བྱིའུ་དེ་ལ་
འདྲི་བར་ཕྱིན་ན་ལེགས་སམ་ཞེས་བཤད་པ་གླང་ཆེན་གྱིས་མོས་མཐུན་བྱས་ནས་ཁོང་གཉིས་བྱིའུ་མདུན་དུ་སོང་
ནས་འདི་སྐད་ཅེས་སྨྲས་སོ། །ཀྱེ་ཀྱེ་བྱིའུ་ཅོ་ག་ལགས། ཁྱེད་ཀྱིས་དྲང་པོ་ཞིག་སྨོས་རོགས་གནང་། ཤེད་ཤུགས་
དང་ཤིང་སྡོང་ལ་འཛེགས་པའི་རྩལ་གང་ལྡན་ན་ལེགས་སམ། ངེད་གཉིས་མ་གཞི་གྲོགས་པོ་བློས་ཐུབ་ཡིན་རུང་
ད་ཆ་དོན་དེའི་ཆེད་དུ་མ་འཆམ་པ་རྩོད་གཞི་བྱུང་བས་རོགས་རམ་གནང་རྒྱུར་ཞུ་བར་བཅར་བ་ཡིན་ཞེས་སྨྲས་
སོ། །བྱིའུ་ཅོ་གས་སྐད་དེ་ཐོས་རྗེས་ཡུད་ཙམ་བསམ་བློ་ཞིག་བཏང་ཐོག་ཁོང་གཉིས་ལ་ཁྱོད་གཉིས་ཐོག་མར་ཆུ་བོ་
བསྒྲལ་ནས་ཤིང་ཏོག་ཕྲན་བུ་བཏོག་སྟེ་འདིར་ཁྱེར་ཤོག དེ་རྗེས་ངས་གང་ལེགས་པ་བཤད་ཆོག་ཅེས་བཤད་པ་
ལྟར་གླང་ཆེན་དང་སྤྲེལ་ཆུང་གཉིས་པོས་ཆུ་བོ་དེ་བསྒྲལ་བར་སོང་ངོ། ཁོང་གཉིས་ཆུ་འགྲམ་དུ་སླེབས་སྐབས་སྤྲེལ་
440



ཆུང་སེམས་ལ་ངས་ཆུ་བོ་སྒྲོལ་བའི་རྩལ་ཤེས་ཀྱི་མེད་པས་ལག་པ་སྟོང་པར་ཕྱིར་ལོག་བྱེད་དགོས་ཀྱི་རེད་སྙམ་ནས་
གླང་ཆེན་ལ་གྲོགས་པོ། ངས་ཆུ་ཆེན་འདི་རྒལ་ནུས་མི་འདུག་པས་ཁྱོད་ལ་ཐབས་ཤེས་ཡོད་དམ། ཞེས་བཤད་
པས་གླང་ཆེན་གྱིས་སེམས་ཁྲལ་གཏན་ནས་མ་བྱས་ང་ལ་ཤེད་ཤུགས་ཆེན་པོ་ཡོད་པས་ཁྱོད་ངའི་སྒལ་པའི་སྟེང་དུ་
སྡོད་ཆོག ངས་ཁྱོད་ཁྱེར་ནས་འགྲོ་ཞེས་བཤད་དེ་སྤྲེལ་ཆུང་ཁུར་ནས་ཆུ་བོ་བརྒལ། དེ་ནས་ཅུང་ཟད་སོང་བ་ན་
གླང་ཆེན་གྱིས་ལྗོན་ཤིང་མཐོན་པོའི་རྩེ་ལ་ལེགས་པར་སྨིན་པའི་ཤིང་ཏོག་གཡུར་དུ་ཟ་བ་ཡོད་པ་མཐོང་ཡང་ལྗོན་
ཤིང་མཐོ་བས་གཅིག་ཀྱང་འཐོག་མི་ཐུབ་སྟབས་ཡིད་ཐང་ཆད་ནས་སྤྲེལ་ཆུང་ལ་གྲོགས་པོ། ད་རེས་ང་རང་ལག་
སྟོང་དུ་འགྲོ་རྒྱུ་ལས་ཐབས་ཅི་ཡང་མི་འདུག་ཅེས་བཤད་པས་སྤྲེལ་ཆུང་གིས་ཁྱོད་དེ་ལྟར་མ་ལོབ་ཅིག ང་ལ་ཤིང་
སྡོང་འཛེགས་པའི་རྩལ་ཡོད་པ་ཁྱོད་ཀྱིས་མི་ཤེས་སམ་ཞེས་བཤད་ནས་མགྱོགས་པོ་སྡོང་མགོར་འཛེགས་ཏེ་ཤིང་
ཏོག་གང་མང་བཏོག་ནས་མར་འཕངས་ཤིང་གླང་ཆེན་སྣ་ཞགས་ཀྱིས་རུབ་རུབ་བཟོས་ནས་སྤྲེལ་ཆུང་ལ་འཛིན་དུ་
བཅུག་རྗེས་སླར་ཡང་སྤྲེལ་ཆུང་ཁུར་ནས་ཆུ་བོ་བརྒལ་ཏེ་ཕྱིར་ལོག་བྱས། དེ་ནས་ཅོ་གའི་མདུན་དུ་སླེབས་རྗེས་
ཁོང་ཚོ་མཉམ་དུ་ཤིང་འབྲས་བཟའ་བཞིན་པའི་སྐབས་དེར་ཅོ་གས་སྟོབས་ཤུགས་དང་རྩལ་གཉིས་ཀ་གང་ལྡན་
ཡང་ཡག་པོ་འདུག གལ་ཏེ་གླང་ཆེན་ལ་ཤེད་མེད་ན་སྤྲེའུ་ཆུང་ཡང་ཆུ་བོ་བརྒལ་མི་ནུས་ཤིང་། གལ་སྲིད་སྤྲེལ་
ཆུང་ལ་སྡོང་མགོར་འཛེགས་པའི་རྩལ་མེད་ན་གླང་ཆེན་ཤིང་འབྲས་འཐོག་མི་ཐུབ་པས་དེར་བརྟེན་ཁྱོད་གཉིས་
གཅིག་བརྟེན་གཅིག་རོགས་བྱས་ནས་འཚོ་བ་བསྐྱལ་ན་ཕན་ཚུན་ལེགས་ཆ་གཉིས་འཛོམས་རེད་ཅེས་སྨྲས་ནས་
ཁོང་གཉིས་པོ་སྔར་ལས་ལྷག་པའི་གྲོགས་པོ་མཆོག་ཏུ་གྱུར་པ་ཞིག་ཆགས་པའོ། །
441



ལེའུ་དགུ་པ། རྫ་ཡུལ་གྱི་གྲགས་ཅན་མི་སྣའི་སྐོར།
ས་བཅད་དང་པོ། རྗེ་བཙུན་འབྲོག་མི་བྱམས་པ་བློ་གྲོས་ཀྱི་མཛད་རྣམ།
ཡོངས་ཀྱི་དགེ་བའི་བཤེས་གཉེན་ཆེན་པོ་༧རྗེ་བཙུན་འབྲོག་མི་བྱམས་པ་བློ་གྲོས་དཔལ་བཟང་
པོ་མཆོག་གི་རྣམ་ཐར་མཐོང་བ་དོན་ལྡན་ཞེས་བྱ་བ་བཞུགས་སོ། །
ངེས་པ་དོན་དང་ལྡན་པའི་དགེ་བའི་བཤེས་གཉེན་ཆེན་པོ་རྗེ་བཙུན་འབྲོག་མི་བྱམས་པ་བློ་གྲོས་མཆོག་ནི་
དེ་སྔོན་ཀྲུང་གོ་ནང་བསྟན་མཐུན་ཚོགས་ཀྱི་ཚོགས་གཙོ་གཞོན་པ་དང༌། ཀྲུང་གོ་ནང་བསྟན་མཐུན་ཚོགས་བློ་
འདྲི་ཨུ་ཡོན་ལྷན་ཁང་གི་ཀྲུའུ་ཞི་གཞོན་པ། རྒྱལ་ཡོངས་སྲིད་གྲོས་སྐབས་བདུན་པ་དང་བརྒྱད་པའི་ཨུ་ཡོན། ཀྲུང་
གོ་ནང་བསྟན་མཐུན་ཚོགས་བོད་ཡན་ལག་མཐུན་ཚོགས་ཀྱི་ཚོགས་གཙོ། ཀྲུང་གོ་བོད་བརྒྱུད་མཐོ་རིམ་ནང་
བསྟན་སློབ་གླིང་གི་ཆེད་བརྐོས་དགེ་རྒན་ཆེན་མོ། བོད་ལྗོངས་ནང་བསྟན་སློབ་གླིང་གི་གླིང་གཙོ། པཎ་ཆེན་སྐུ་
ཕྲེང་བཅུ་གཅིག་པའི་ཡོངས་འཛིན་ཆེན་པོ། དགའ་ལྡན་གསེར་གདུང་ཁང་ཆེན་མོ་བསྐྱར་བཞེངས་ཀྱི་འགན་
ཁུར་བ་གཙོ་བོ། རྗེ་རྒྱལ་བ་གཉིས་པའི་གདུང་རུས་ཉར་ཚགས་གནང་མཁན། ཡང་དར་ནང་པའི་བསྟན་པའི་མེ་
རོ་གསོ་མཁན་བཅས་ཡིན།
མཆོད་པར་བརྗོད་པ།
ཐོས་བསམ་སྒོམ་པའི་ལུས་སྟོབས་རྣམ་པར་རྒྱས། བསླབ་གསུམ་གཙང་མའི་ ཁྲིམས་ཀྱིས་རྣམ་པར་
འགྱིངས། ལུང་རིགས་འཆད་རྩོད་རྩོམ་པའི་གད་རྒྱངས་ཅན། སྨྲ་བའི་བཤེས་གཉེན་རྣམས་ལ་གུས་པས་འདུད།
དམིགས་མེད་བྱམས་པའི་དཀྱིལ་འཁོར་ཡོངས་རྫོགས་ཤིང༌། བློ་གྲོས་འོད་སྟོང་འབར་བའི་གཟི་བྱིན་ཅན། རྨད་
བྱུང་ཡོན་ཏན་ཀུན་གྱི་གཏེར་གྱུར་པ། རྗེ་བཙུན་བླ་མའི་ཞབས་ལ་གུས་ཕྱག་འཚལ། །
རྩོམ་པར་དམ་བཅའ་བ།
སྐྱེས་ཆེན་དེ་ཡི་ཤེས་བྱ་རྒྱ་མཚོ་ཆེ། ཇི་ལྟར་ཡོད་ཅེས་གཏིང་མཐའ་ཇི་ཙམ་ཞིག བདག་ལྟས་ཅུང་ཟད་
དཔོག་པར་མི་ནུས་ཀྱང་
། དད་པའི་དབང་གིས་ཆུ་ཐིགས་ཙམ་ཞིག་བརྗོད། ཅེས་པ་ཚིགས་སུ་བཅད་པའི་
དབྱངས་ཀྱིས་སྔོན་བསུས་ཏེ་འདིར་བརྗོད་པར་བྱ་བ་ནི་བྱང་ཆུབ་སེམས་པའི་སྤྱོད་པ་རླབས་པོ་ཆེ་རྣམས་ཀྱི་ཕ་རོལ་
442



དུ་སོན་པ། མཁས་བཙུན་བཟང་གསུམ་གྱི་ཡོན་ཏན་གྱིས་ཕྱུག་པ། རྗེ་བཙུན་བླ་མ་ཙོང་ཁ་པ་ཆེན་པོའི་ཐུགས་ཀྱི་
འོད་ཟེར་ལས་བློ་གྲོས་ཀྱི་པད་མོ་ཁ་ཕྱེ་བས་ཤེས་བྱའི་དཀྱིལ་འཁོར་མཐའ་དག་ལ་གཟིགས་པ་དག་པའི་སྤྱན་དང་
ལྡན་པ། བདག་གི་དྲིན་ཅན་རྩ་བའི་བླ་མ་མཚན་བརྗོད་པར་དཀའ་བ་དོན་གྱི་སླད་དུ་མཚན་ནས་སྨོས་ན་ཡོངས་
ཀྱི་དགེ་བའི་བཤེས་གཉེན་ཆེན་པོ་༧རྗེ་བཙུན་འབྲོག་མི་བྱམས་པ་བློ་གྲོས་དཔལ་བཟང་པོ་མཆོག་གི་མཛད་རྣམ་ཁོ་
བོས་ཡིད་ལ་གང་དྲན་པ་རྣམས་མདོར་བསྡུས་ནས་དད་གུས་སྤྲོ་གསུམ་གྱི་སྒོ་ནས་བརྗོད་པར་བྱ་བ་ལ། ས་པཎ་
གྱིས། བླུན་པོའི་ཡོན་ཏན་ཁར་འབྱིན་ཅིང་། མཁས་པའི་ཡོན་ཏན་ཁོང་དུ་སྦེད། ཅེས་གསུངས་པ་ལྟར་བདག་
གི་དྲིན་ཅན་རྩ་བའི་བླ་མ་དེ་ཉིད་ནང་གི་མངོན་པར་རྟོགས་པའི་ཡོན་ཏན་ཇི་ཙམ་པའི་ངོ་མཚར་ཅན་ཐོབ་ཀྱང་
མངོན་པར་མི་མཛད་ཅིང་། སྤྱོད་ལམ་རྣམ་བཞི་ཅི་མཛད་ཀྱང་སྡོམ་པ་གསུམ་གྱི་བཅས་པ་དང་མཐུན་ཞིང་།
གཞན་ཕན་དུ་ཅི་འགྱུར་ལས་རང་དོན་གྱི་འཁྲི་བ་མེད་པས་ཁོ་བོ་ཡོན་ཏན་འདི་ལྟ་བུ་ཐོབ་ཅེས་རང་གི་ཡོན་ཏན་
སྤྱོམ་པར་མི་མཛད་ལ། ལས་ཁུངས་དང་སློབ་མ་ཁག་གཅིག་ནས་རྗེ་བཙུན་བླ་མ་དམ་པ་ཉིད་ཀྱི་མཛད་རྣམ་འབྲི་
འདོད་ཀྱི་ཀུན་ནས་བསླངས་ཏེ་དམ་པ་གང་ཉིད་ཀྱི་རྣམ་ཐར་བཀའ་འདྲི་ཞུས་པར་སྐུ་ཉིད་ནས། ངའི་ལོ་རྒྱུས་
འབྲི་རྒྱུ་གལ་ཡོད་མ་རེད། ཆུང་དུས་ནས་དགོན་པའི་ནང་གྲྭ་པ་བྱས་ནས་དཔེ་ཆ་བལྟས། དེ་ནས་གཞན་ལ་དཔེ་
ཆ་འཁྲིད། དེ་འདྲ་ཙམ་རེད། ཅེས་གསུངས་གནང་ནས་ལོ་རྒྱུས་ཞིབ་ཕྲ་གསུངས་གནང་གི་མེད། དེའི་ཐོག་
ནས་སྐུ་ཉིད་ནས་མཚན་དང་གྲགས་པ་རྒྱབ་ཏུ་སྐྱུར་ནས་འཇིག་རྟེན་ཆོས་བརྒྱད་དང་འབྲེལ་བའི་ཕྱག་ལས་གཏན་
ནས་གནང་གི་མེད་པ་ཤེས་ཐུབ་ཀྱི་ཡོད། འོན་ཀྱང་སྐྱེས་ཆེན་དམ་པ་གཞན་ངོ་སྤྲོད་ཀྱིས་ཁོང་རྣམ་པའི་མཛད་
རྣམ་འབྲི་ཐུབ་ན་ཕན་ཐོགས་ཆེན་པོ་ཡོད་པའི་སྐོར་གསུངས་གནང་གི་ཡོད། བདག་ཉིད་ཆེན་པོ་དེ་ཉིད་ཀྱི་
མཛད་རྣམ་ནི་སྐྱེས་བུ་ཐ་ཤལ་ཁོ་བོ་ལྟ་བུའི་བློའི་སྤྱོད་ཡུལ་མིན་ལ་བརྗོད་པའི་སྤོབས་པ་ནི་དེ་བས་ག་ལ་ཡོད།
འོན་ཀྱང་སྔོན་བསགས་བསོད་ནམས་མི་དམན་ཙམ་གྱིས་ཁོ་བོར་ཡུན་རིང་དམ་པ་གང་ཉིད་ཀྱི་སྐུ་བཅར་ཞུ་བའི་
གོ་སྐབས་བྱུང་བ་དང་ལྷག་པར་དམ་པ་གང་ཉིད་ཀྱིས་གནང་བའི་སློབ་ཁྲིད་ཡུན་རིང་ཉན་པའི་སྐལ་བ་བཟང་པོ་
ཐོབ་པའི་དད་པ་དང་། གང་ཉིད་ཀྱི་ཐུགས་རྗེའི་དྲན་གཟོའི་ཆེད་དུ་རང་གིས་དངོས་སུ་མཐོང་ཐོས་མྱོང་གསུམ་
བྱུང་བའི་མཛད་རིམ་རྣམས་ཡིད་ལ་གང་ངེས་པ་བཞིན་བརྗོད་པར་འདོད་པ་ལ།
དང་པོ། སྐུ་བལྟམས་ནས་ཆོས་ཞུགས་གནང་བའི་སྐོར།
ཡོངས་ཀྱི་དགེ་བའི་བཤེས་གཉེན་ཆེན་པོ་༧རྗེ་བཙུན་འབྲོག་མི་བྱམས་པ་བློ་གྲོས་དཔལ་བཟང་པོ་མཆོག་ནི་
བོད་རབ་བྱུང་བཅོ་ལྔ་པ་ས་ལུག་སྤྱི་ལོ་1919ལོར་དགེ་མཚན་གྱི་ལྟས་དུ་མ་དང་བཅས་བོད་ལྗོངས་ཉིང་ཁྲི་ས་ཁུལ་
རྫ་ཡུལ་རྫོང་རྫ་ཡུལ་རོང་སྟོད་སྨད་གཉིས་ལས་རོང་སྟོད་ཀྱི་ཨ་སྤྲའི་གྲོང་དུ་ཡབ་བླ་རྒྱུད་ཡེ་ཤེས་སྟོབས་ལྡན་དང་
ཡུམ་མཁའ་འགྲོ་ཡེ་ཤེས་ལྷ་མོའི་སྲས་སུ་སྐུ་བལྟམས། ཆུང་དུས་ཀྱི་མཚན་ལ་བླ་མ་དཔལ་བཟང་ཡང་ཞུ་གི་ཡོད།
དམ་པ་གང་ཉིད་ནི། སྐུ་མཆེད་སྤུན་གསུམ་ཡོད་པའི་ནང་བགྲེས་པ་དེ་ཡིན་ལ་འབྲིང་བ་འོད་ཟེར་ལགས་དང་
ཆུང་བ་བཀྲ་ཤིས་རིན་ཆེན་ལགས་ཡིན། སྔོན་ཕ་ཡུལ་དུ་བཞུགས་དུས་བུ་སྤུན་རྣམ་པ་གསུམ་ལ་གྲོང་ཚོའི་མི་
443



རྣམས་ཀྱི་ཆོས་སྐུ། ལོངས་སྐུ། སྤྲུལ་སྐུ་གསུམ་ཞེས་ཞུ་གི་ཡོད་པ་ནི་གྲོང་ཚོའི་ནང་དུ་ཡོངས་གྲགས་ཤིག་རེད།
འབྲིང་བ་འོད་ཟེར་ལགས་སྐུ་ན་ཕྲ་བའི་དུས་སུ་དགེ་རྒྱས་དགོན་གྱི་ཚོང་ལས་ལ་ཞུགས་ནས་ཚོང་ལམ་ཡག་པོ་རྒྱུག་
ཡོད་པ་མ་ཟད་དགོན་པར་ཕན་ཡང་ཆེན་པོ་ཐོགས་ཡོད། ཉིན་ཞིག་ཁོང་གི་ཚོང་ཟོག་དང་ཁེ་སྤོགས་ཚང་མ་
དགོན་པར་ཆད་ལུས་མེད་པར་ཕུལ་ནས་རྩམ་ཁུག་ཞིག་བསྣམས་ནས་ཕྱིར་ཐོན། དུས་དེ་ནས་བཟུང་། ཁོང་ས་
ཕྱོགས་གང་སར་རི་ཁྲོད་འགྲིམས་ནས་སྒོམ་སྒྲུབ་དང་ཉམས་ལེན་ཁོ་ན་གནང་མཁན་ཞིག་ཏུ་གྱུར་ནས་ས་གནས་
གཅིག་ལ་ཡུན་རིང་བཞུགས་གནང་གི་མེད། གང་ལགས་ཤེ་ན། མཇལ་ཁ་ཞུ་མཁན་མང་པོ་ཡོང་དོགས་རེད་
ཅེས་ཕ་དམ་པས་གསུངས་མྱོང་ཡོད། རྗེས་སུ་རྒྱ་གར་དུ་སྒོམ་སྒྲུབ་ལ་གཞོལ་ནས་བཞུགས་ཡོད་པ་གོ་ཐོས་བྱུང་བ་
ཙམ་མ་གཏོགས་ཁོང་ས་གནས་གང་དང་ག་དུས་འདས་པ་སོགས་ཀྱི་སྐོར་གསལ་པོ་ཤེས་མཁན་མེད། ཆུང་བ་
བཀྲ་ཤིས་རིན་ཆེན་ནི་སྲིད་གཞུང་རྙིང་པའི་སྐབས་དགེ་རྒྱས་དགོན་དང་ལྷག་པར་དུ་དགའ་ལྡན་དུ་ཕྱག་དཔེ་
གཟིགས་ནས་ཡུན་རིང་བཞུགས། བཅིངས་འགྲོལ་བཏང་རྗེས་བོད་ལས་བྱེད་སློབ་གྲྭ། བོད་ལྗོངས་དགེ་འོས་
སློབ་གྲྭ། ཀྲུང་དབྱང་མི་རིགས་སློབ་གྲྭ་ཆེན་མོ། བོད་ལྗོངས་སློབ་ཆེན། ཀྲུང་གོ་བོད་བརྒྱུད་མཐོ་རིམ་ནང་བསྟན་
སློབ་གླིང་སོགས་ལ་སྔ་རྗེས་སུ་དགེ་རྒན་ཆེན་མོའི་ལས་འགན་འཁུར་གནང་། བཟའ་ཟླ་བསོད་ནམས་མཚོ་མོར་
ཕྲུ་གུ་གཉིས་བྱུང་། སྤྱི་ལོ་1991ལོའི་ཟླ་3ཚེས་25ཉིན་སྐུ་འདས། གཅེན་པོ་ཡོན་ཏན་སྐལ་བཟང་ཉིད་དགུང་
གྲངས་བདུན་ཀྱི་སྐབས་ཡབ་ཡུམ་གཉིས་སྐུ་ཚེ་མ་ཟིན། 1926ལོར་དགེ་རྒྱས་དགོན་དུ་སྐྲ་ཕུད་ཕུལ་བ་མ་ཟད་
དགོན་པའི་སྤྲུལ་སྐུར་ངོས་འཛིན་ཞུས། དེའི་སྐབས་རྒན་པད་མ་སངས་རྒྱས་སར་བོད་ཡིག་འབྲི་ཀློག་དག་གསུམ་
དང༌། དགོན་པའི་འདོན་བྱ། སུམ་རྟགས་སོགས་ལ་སྦྱངས་པ་མཐར་ཕྱིན་གནང་། དགོན་པ་དེ་ནི་རྙིང་མའི་
དགོན་པ་ཞིག་ཡིན་ཞིང་། དགོན་པའི་སྦྱིན་བདག་མོ་གྲོང་ཚེ་དབང་མགོན་པོ་དང༌། དབུ་མཛད་གྲགས་པ་( ཕ་
ཡུལ་འབའ་པ་)ལགས་ནས་ལག་རྩལ་པའི་འགན་འཁུར་གནང་ནས་དགོན་པ་བཞེངས། དགོན་དེའི་ཆོས་
ཕུགས་གཏད་ས་ནི་ལྷོ་ཁ་རྡོ་རྗེ་བྲག་ཡིན་ཞིང་དེ་དུས་དགོན་པའི་ནང་གྲྭ་པ་ཉི་ཤུ་ལྷག་ཙམ་ཡོད། སྔོན་མ་དགོན་
པ་ཆགས་ས་དེར་ད་ལྟ་གྱང་རོའི་ནང་དུ་ཤིང་ཁང་ལས་གྲུབ་པའི་ལྷ་ཁང་ཆུང་ཆུང་ཞིག་བཞེངས་ཤིང་དེའི་ནང་རྒན་
རིན་པོ་ཆེས་གནང་བའི་ཇོ་བོ་ཡིད་བཞིན་ནོར་བུའི་གསེར་སྐུ་ཞིག་དང་མ་ཎི་ལག་སྐོར་གཅིག་ཡོད་པ་མ་གཏོགས་
དེ་མིན་སྐུ་གསུང་ཐུགས་རྟེན་གང་ཡང་ལྷག་མེད། 1936སྟེ་དགུང་ལོ་བཅུ་བདུན་སྐབས་ལྷ་སར་གཞུང་ཆེན་མོར་
སྦྱངས་འདོད་ཀྱི་འདུན་པ་ཆེ་བས་ལྟོ་གྲང་ཐེགས་ཙམ་གྱི་ཁུར་རྩ་ཞིག་ཁུར་ནས་ལ་ལུང་གོམ་པས་བཅག དཀའ་བ་
གདོང་གིས་བསུས། ཚ་གྲང་ཟས་སུ་བསྒོམས་ནས་ལྟོགས་སྐོམ་སོགས་ཀྱི་དཀའ་བ་བརྒྱ་ཕྲག་དུ་མ་ཁྱད་དུ་བསད་
ནས་རྒྱ་གར་བརྒྱུད་བོད་ཀྱི་གྲོང་ཁྱེར་ལྷ་སར་ཕེབས། དམ་པ་ཉིད་ཀྱིས་གསུངས་དོན། ང་ཐོག་མ་སེ་རར་སྡོད་
པའི་འཆར་གཞི་ཡོད། ངས་སྐྱབས་རྗེ་ཕ་བོང་ཁ་མཇལ་ཁ་ཞུ་བར་བཅར་སྐབས་སེ་འབྲས་གསུམ་གང་དུ་བསྡད་ན་
ལེགས་ཚུལ་བཀའ་འདྲི་ཞུས་སྐབས་ཁོང་གིས་ཁྱེད་རང་དགའ་ལྡན་དུ་བཞུགས་ན་ཡག་པོ་འདུག ཅེས་གསུངས་
ནས། ཡང་བསྐྱར་གཅིག་ཞུས་པས་ཁོང་གིས་ཡང་བསྐྱར་དགའ་ལྡན་དུ་བཞུགས་ན་ཡག་པོ་འདུག་ཅེས་གསུངས།
444



དེར་བརྟེན་དམ་པ་གང་ཉིད་ཁོང་གདན་ས་ཆེན་པོ་གསུམ་གྱི་ཡ་གྱལ་འབྲོག་རི་བོ་དགའ་ལྡན་རྣམ་པར་རྒྱལ་བའི་
གླིང་ངམ་རྡོ་རྗེ་གདན་གཉིས་པར་གྲགས་པ་འདིར་ཞབས་སོར་འཁོད་དེ་མཁས་གྲུབ་བྱེ་བའི་འབྱུང་གནས་བྱང་རྩེ་
ཐོས་བསམ་ནོར་གླིང་གྲྭ་ཚང་ཚ་བ་ཁང་ཚན་དུ་ཆོས་ཞུགས་མཛད། གྲྭ་ཚང་དེ་ནི་རྗེ་ཙོང་ཁ་པ་ཆེན་པོའི་དངོས་
སློབ་ཧོར་སྟོན་ནམ་མཁའ་དཔལ་བཟང་པོས་ཕྱག་བཏབ། རྒྱུན་དུ་འཆད་ཉན་ཡིག་ཆ་གཙོ་བོ་རྗེ་ཡབ་སྲས་དང༌།
སེ་ར་རྗེ་བཙུན་པའི་ཡིག་ཆ་རྣམས་ཡིན། སྲུང་མ་དཔལ་ལྡན་ལྷ་མོར་བསྟེན། རབ་བྱུང་བཅུ་དྲུག་པའི་ས་
ཕག་1959ལོ་མཁན་པོ་ལས་ཐོག་གོ་བོ་ཡེ་ཤེས་དགའ་བ་ཡིན། ཁྲི་ཐོག་སུམ་ཅུ་པ་བློ་གྲོས་རྒྱ་མཚོ་མཆོག་ནས་
དགའ་ལྡན་བྱང་རྩེར་ཐོས་བསམ་གླིང་ཞེས་བཏགས་པར་མཛད། གྲྭ་རྒྱུན་གསར་འབྱོར་རྣམས་ཐོབ་ཁུངས་ཀྱི་
ཁང་ཚན་དེར་འཛུལ་ན་མ་གཏོགས་རང་དགར་འཛུལ་ན་རྩོད་རྙོགས་བཟོ་ཉེན་ཡོད། འོན་ཀྱང་སྤྲུལ་སྐུ་ཡིན་ན་
སྤྲུལ་སྐུ་གོང་མའི་ཐོབ་ཁུངས་གཞིར་བཟུང་མ་གཏོགས་ཡུལ་ལུང་སོགས་ཀྱི་དབྱེ་བ་མེད། ཐོབ་ཁུངས་ཀྱི་གྲྭ་རྒྱུན་
གསར་པ་འབྱོར་སྐབས་ཕ་ཡུལ་གཅིག་པའམ་སྤུན་ཉེ་སོགས་མེད་ན་ཁང་ཚན་དགེ་རྒན་དང་མི་ཚན་གཉེར་པས་སྣེ་
ལེན་བདག་སྤྲོད་ཀྱིས་དགེ་རྒན་བསྐོ་འཛུགས་བྱེད་ཀྱི་ཡོད། ཚ་བ་ཁང་ཚན་ཁོངས་ཀྱི་གྲྭ་རྒྱུན་ནི། ཚ་བ་རོང་པ་
རྣམས་སྨད་ཆ་མི་ཚན་དང་། རྫ་ཡུལ་པ་རྣམས་འབྲོག་མི་མི་ཚན། ལ་དྭགས་པ་དང་སྤོ་བོ་རྣམས་གདན་བཞི་མི་
ཚན། འཕན་པོ་བ་འཕན་པོ་མི་ཚན། བྲག་སོག་རི་ཁྲོད་ཀྱི་དགེ་སློང་སུམ་ཅུ་ལ་བྲག་སོག་མི་ཚན། མལ་གྲོ་སྤྱིལ་
བུ་དགོན་པའི་གྲྭ་རྒྱུན་རྣམས་དང་སྟག་རྩེ་རྫོང་ཁོངས་ལོ་ཕུའི་ལུང་ཚན་ཞིག་སྤྱིལ་བུ་མི་ཚན་བཅས་སུ་འགྲོ་དགོས་
ཀྱི་ཡོད། མཚུངས་མེད་འདུལ་བ་འཛིན་པ་ཆེན་པོ་རྗེ་ཐུབ་བསྟན་བྱམས་པ་ཚུལ་ཁྲིམས་བསྟན་འཛིན་(ཕུར་ལྕོག་
སྐུ་ཕྲེང་བཞི་པ) དྲུང་ནས་དགེ་ཚུལ་གྱི་སྡོམ་པ་རྣམ་པར་དག་པ་བཞེས་ནས་མཚན་ལ་བྱམས་པ་བློ་གྲོས་ཞེས་
བཏགས་གནང་། ལོ་ཤས་སོང་རྗེས་བདག་ཉིད་ཆེན་པོ་དེ་ཉིད་ཀྱིས་ཁོང་གི་གཅུང་པོ་བཀྲ་ཤིས་རིན་ཆེན་ཕ་ཡུལ་
དགེ་རྒྱས་དགོན་ནས་ལྷ་ས་དགའ་ལྡན་དུ་གཞུང་ཆེན་མོར་སློབ་གཉེར་གནང་བར་བསྐུལ་མ་གནང༌། བདག་ཉིད་
ཆེན་པོ་དེ་ཉིད་ཚ་བ་ཁང་ཚན་གྱི་འབྲོག་མི་སྤྲུལ་སྐུར་ངོས་འཛིན་ཞུས། །
རྗེ་བཙུན་བླ་མ་དམ་པ་དེ་ཉིད་ལ་ཕ་ཡུལ་གཅིག་པ་ཞིག་གིས་སྦྱིན་བདག་བྱས་ནས་ཁང་ཚན་ཆོས་མཛད་
བཏང་གནང་ཡོད། གསར་ཞུགས་རྗེས་ཁང་ཚན་དུ་ཚོམས་ཇ་དང་བཞེས་ཐུག་འགྱེད་བཅས་བཏང་ན་ཁང་ཚན་
གྱི་གཞོན་ཁྲལ་རྒྱུག་མི་དགོས། དམ་པ་དེ་ཉིད་ནས་དཔྱིད་ཆོས། དབྱར་ཆོས། སྟོན་ཆོས། དགུན་ཆོས་ཀྱི་ཆོས་
ཐོག་སོ་སོར་གཞུང་ཆེན་བཀའ་པོད་ལྔ་ལ་འཆད་ཉན་དང་ཆོས་མཚམས་སོ་སོར་གཞུང་ལུགས་རྩ་འགྲེལ་སྐྱོར་
སྦྱངས་བློ་འཛིན་གཙོ་བོར་གནང་། སྐབས་རེ་བ་སོ་རི་ཁྲོད་དུ་དཔེ་མཚམས་ལ་ཕེབས་གནང་གི་ཡོད། ལྷག་པར་
དུ་དགེ་བའི་བཤེས་གཉེན་ཆེན་པོ་རྒན་ཆོས་འབྱོར ( དགའ་ལྡན་གཙང་པ་ཁང་ཚན་བྱང་རྩེའི་མཁན་པོ། )
འཇམ་མགོན་རྒྱལ་བའི་རྒྱལ་ཚབ་ཁྲི་ཆེན་ལྷུན་གྲུབ་བརྩོན་འགྲུས( དགའ་ལྡན་ཁྲི་ཐོག་གོ་བཞི་པ།) དགེ་བའི་
བཤེས་གཉེན་ཆེན་པོ་སྐྱབས་རྗེ་ཟོང་རིན་པོ་ཚེ( དགའ་ལྡན་ཤར་རྩེའི་མཁན་པོ།) དགེ་བའི་བཤེས་གཉེན་ཆེན་
པོ་རྒན་ཡེ་ཤེས་བློ་ལྡན( འབྲས་སྤུངས་བློ་གསལ་གླིང་སྤོམ་འབོར་རྭ་བ།) དགེ་བའི་བཤེས་གཉེན་ཆེན་པོ་རྒན་
445



མིག་དམར་དབང་འདུས ( དགའ་ལྡན་ཧར་གདོང་ཁང་ཚན)། དགེ་བའི་བཤེས་གཉེན་ཆེན་པོ་ཕ་རའི་རྒན་
བསམ་གཏན་ཆོས་འཕེལ( 1959ལོར་རྒྱུད་སྨད་མཁན་པོ་ལས་ཐོག་ཡིན)སོགས་སྐྱེས་ཆེན་དམ་པ་མང་པོའི་སྐུ་
མདུན་ནས་སློབ་གཉེར་གནང༌། གང་ཉིད་ཀྱི་སློབ་གཉེར་གནང་སྟངས་ཐད་གདན་ས་ཆེན་པོ་གསུམ་གྱི་གྲྭ་ཚང་
སོ་སོར་ཕྲན་བུ་མི་འདྲ་བ་ཡོད། དགའ་ལྡན་ལ་ཆ་མཚོན་ན། ཐོག་མར་དཔེ་ཆའི་དགེ་རྒན་བཙལ་ཏེ་འདོན་བྱ་བློ་
འཛིན་དང་ཆོས་རར་འཛུལ་རྗེས་རིག་པའི་སྒོ་འབྱེད་བསྡུས་གྲྭ་འཛིན་གྲྭ་བཞི་ལ་ལོ་བཞི། ཁ་དོག་དཀར་དམར་ལ་
ལོ་གཅིག བསྡུས་ཆུང་ལ་ལོ་གཅིག བསྡུས་འབྲིང་ལ་ལོ་གཅིག བསྡུས་ཆེན་ལ་ལོ་གཅིག) འཛིན་གྲྭ་བཞི་པའི་
སྐབས་གཏོང་སྒོ་རྒྱ་ཆེ་ཙམ་བཏང་ནས་བསྡུས་གྲྭའི་དམ་བཅའ་འཇོག་དགོས། བོད་ཟླ་11པའི་ནང་འཇང་དགུན་
ཆོས་སུ་རྣམ་འགྲེལ་གྱི་བགྲོ་གླེང་མཛད་དགོས་པ་ལས་རྣམ་འགྲེལ་གྱི་འཛིན་གྲྭ་ཞེས་ཟུར་དུ་མེད་པ་གདན་ས་
གསུམ་དང་གཅིག་མཚུངས་ཡིན། སྦྱངས་བྱའི་གཞུང་རྣམ་འགྲེལ་རྩ་བ་དང་རྣམ་བཤད་ཐར་ལམ་གསལ་བྱེད་
སོགས་ཡིན། ཕར་ཕྱིན་འཛིན་གྲྭ་ལོ་ལྔ། ( གཞུང་གསར་ཕར་ཕྱིན་ལོ་གཅིག གཞུང་རྙིང་ལོ་གཅིག སྐབས་
བརྒྱད་གསར་པ་ལོ་གཅིག སྐབས་བརྒྱད་རྙིང་པ་ལོ་གཅིག དགེ་འདུན་ཉི་ཤུ་ལོ་གཅིག) བཞུགས་རིང་གཙོ་བོར་
མངོན་རྟོགས་རྒྱན་སོགས་བྱམས་ཆོས་སྡེ་ལྔ་དང་། དྲང་ངེས་ལེགས་བཤད་སྙིང་པོ། འགྲེལ་པ་དོན་གསལ། གྲྭ་
ཚང་སོ་སོའི་ཡིག་ཆ་སོགས་ལ་སྦྱངས་དགོས་ཡིག་ཆ་ཁག་གཅིག་ནང་ཕར་ཕྱིན་འཛིན་གྲྭ་ལོ་དྲུག་འཁོད་འདུག
དབུ་མ་འཛིན་གྲྭ་ལོ་གསུམ། ( དབུ་མ་གསར་པ་ལོ་གཅིག དབུ་མ་རྙིང་པ་ལོ་གཅིག དབུ་མ་རྙིང་པའི་རྙིང་པ་ལོ་
གཅིག) བཞུགས་རིང་གཙོ་བོ་དབུ་མ་འཇུག་པ་དང་རྩ་བ་ཤེས་རབ། དགོངས་པ་རབ་གསལ། ལྟ་ཁྲིད། རིགས་
ཚོགས་དྲུག དབུ་མའི་སྤྱི་དོན་མཐའ་དཔྱོད་སོགས་གཞུང་ལ་སྦྱོང་དགོས་ཀྱི་ཡོད། དེའི་རིང་མཚན་ཉིད་ཀྱི་
གཞུང་ལ་སྦྱངས་པ་མཐར་ཕྱིན་བྱེད་དང་མི་བྱེད་དབྱེ་མཚམས་ཀྱང་ཆོད་ཅིང་། མུ་མཐུད་མཚན་ཉིད་སྦྱོང་མཁན་
རྣམས་འཛིན་གྲྭ་མཐའ་འཁྱོལ་རྗེས་མཛོད་འཛིན་གྲྭར་ཕེབས་དགོས་ཀྱི་ཡོད། མཛོད་འཛིན་གྲྭར་ལོ་བཞི།
མཛོད་སྟོད་འཛིན་གྲྭ་ལོ་གཉིས། མཛོད་སྨད་འཛིན་གྲྭ་ལོ་གཉིས་ཙམ་སྦྱངས་པ་མཛད་རིང་མཛོད་རྩ་བ་དང་།
མཆིམས་མཛོད། གྲྭ་ཚང་སོ་སོའི་ཡིག་ཆ་རྣམས་ལ་གསན་སྦྱངས་གནང་བའི་སྲོལ་ཡོད། འཛིན་གྲྭ་དེའི་སྐབས་
རྒྱུན་གཏན་གྱི་ཚོགས་ཆོས་སྒྲིག་ལམ་ལེགས་ཉེས་དང་ཕྱག་དཔེ་ལེགས་ཉེས་ལ་གཞིགས་ནས་རབ་འབྱམས་ཀྱི་
བཤད་པ་གནང་བ། རྡོ་རམས་པ། གླིང་བསྲེས་སོགས་དགེ་བཤེས་ཆུང་གྲས་གཏོང་གི་ཡོད་ཅིང༌། འཛིན་གྲྭ་
དེའི་སྐབས་ཕྱག་དཔེ་ཕུལ་དུ་བྱུང་བ་རྣམས་འདུལ་བའི་འཛིན་གྲྭར་འགྲོ་གི་ཡོད། འདུལ་བའི་འཛིན་གྲྭར་ལོ་
གསུམ་རིང་འདུལ་བའི་སྡོམ་དང་མདོ་རྩ་བ། མཚོ་ཊིཀ་ཉི་མའི་འོད་ཟེར། གྲྭ་ཚང་སོ་སོའི་ཡིག་ཆ་རྣམས་ལ་
སྦྱངས་པ་བྱེད་དགོས་ཀྱི་ཡོད། དམ་པ་དེ་ཉིད་ནས་དཔེ་ཁྲིད་སྐབས་འདུལ་བ་འཕགས་པ་ཡིན་ཀྱང་ལོ་དགུ་ཞེས་
དང༌། མཁྱེན་རབ་མཆོག་ཏུ་གྱུར་པ་བླ་ཆེན་དགོངས་པ་རབ་གསལ་ལྟ་བུས་ཀྱང་དབུས་གཙང་མཁས་པ་མི་
གསུམ་ལ་འདུལ་བ་ལོ་བཅོ་ལྔ་གསན་གནང་མཛད་པ་དེར་གཞིགས་ན་འདུལ་གཞུང་རྒྱ་ཆེན་པོ་ཡོད་ལུགས་
གསུངས་མྱོང་། སྤྱིར་བཏང་གྲྭ་དཀྱུས་རྣམས་ལོ་ཉི་ཤུ་ཡན་ཕྱག་དཔེ་མ་གཟིགས་ན་དགེ་བཤེས་ལྷ་རམས་པ་
446



གཏོང་མི་ཐུབ། མི་ལོ་ཉི་ཤུ་ཙམ་འགོར་བ་ནི་གྲྭ་རྐྱང་དཔེ་ཆ་བ་ཤེས་རབ་དང་བརྩོན་འགྲུས་ཅན་ཚོའི་སློབ་གཉེར་
དུས་ཚོད་ཡིན་པ་ལས་བློ་ཅུང་རྨོངས་པ་རྣམས་ནི་དེ་ལས་རིང་ཙམ་འགོར་གྱི་ཡོད། རྣམ་གཡེང་འདུ་འཛིའི་དབང་
དུ་སོང་ན་གཞུང་ཆེན་བཀའ་པོད་ལྔར་སྦྱངས་པ་མཐའ་འཁྱོལ་དཀའ། དེར་ལྟར་གཞུངཆེན་པོད་ལྔ་ལ་སོ་སོའི་
ནང་དོན་རྒྱ་ཆེ་ཆུང་ལ་གཞིགས་ཏེ་འཛིན་གྲྭ་མང་ཉུང་སྣ་ཚོགས་སུ་བགོས་ཀྱི་ཡོད་པ་རེད། །
1954སྟེ་དགུང་གྲངས35ནས་ལོ་ངོ་ལྔ་རིང་རྗེ་བཙུན་བླ་མ་དེ་ཉིད་དགའ་ལྡན་བྱང་རྩེ་གྲྭ་ཚང་གི་སློབ་
གཉེར་དགེ་རྒན་གནང་ནས་སློབ་མ་གསོ་སྐྱོང་གནང་ནས་བཞུགས། རྗེ་བཙུན་བླ་མ་དམ་པ་མཆོག་ཐོག་མར་
དགོན་པའི་སྒྲིག་ལ་ཞུགས་ནས་འཚོ་བ་ངན་ངོན་ཙམ་ལས་མ་གཉེར་བར་ཆོས་ཁོ་ན་བསམས་ཏེ། ས་རྐྱང་ལ་
གདན། རྡོ་ཀྱང་ལ་སྔས། བསོད་སྙོམས་ངན་ངོན་ཙམ་གྱིས་ཆོག་ཤེས་པ། གནས་མལ་ངན་ངོན་ཙམ་གྱིས་ཆོག་
ཤེས་པ། ཆོས་གོས་ངན་ངོན་ཙམ་གྱིས་ཆོག་ཤེས་པ། སྤོང་བ་དང་སྒོམ་པ་ལ་དགའ་བ་སྟེ་འཕགས་པའི་རིགས་
བཞི་ལ་གནས་ཏེ་དགེ་བའི་བཤེས་གཉེན་ཚུལ་བཞིན་དུ་བསྟེན་ནས་རྒྱ་བོད་ཀྱི་རང་གཞུང་རྣམས་འཛིན་སྐྱོར་རྩོད་
གསུམ་གྱི་སྒོ་ནས་ཉིན་མཚན་འདའ་བར་གྱུར་བའི་འབྲས་རྟགས་སུ་ས་ཕག སྤྱི་ལོ1959ལོར་ཚ་བ་གསེར་ཟངས་
སྤྲུལ་སྐུ་ནས་དགེ་བཤེས་གཏོང་སྒོའི་སྦྱིན་བདག་གནང་ནས་ལྷ་ལྡན་སྨོན་ལམ་ཆེན་མོའི་ཐོག་དགེ་བཤེས་ལྷ་རམས་
པ་ཨང་དང་པོའི་མཚན་རྟགས་བཞེས། སྤྱིར་བཏང་བྱས་ན་ལོ་རེ་ལྷ་ས་སྨོན་ལམ་ཆེན་མོའི་སྐབས་གདན་ས་
གསུམ་གྱི་གྲྭ་ཚང་བདུན་འབྲས་སྤུངས་སྒོ་མང་དང་། བློ་གསལ་གླིང་། བདེ་ཡངས། སེ་ར་བྱེས་དང་སྨད་པ།
དགའ་ལྡན་ཤར་བྱང་བཅས་ནས་དགེ་བཤེས་ལྷ་རམས་པ་མི་གཉིས་རེ་བསྡོམས་མི་གྲངས་བཅུ་བཞིའི་ཐོག་གྲྭ་ཚང་
བདུན་རེས་འཁོར་གྱིས་འཕར་མ་མི་རེ་བཅས་བཅོ་ལྔ་ར་བ་སྟོད་གྲྭ་ཚང་ནས་དགེ་བཤེས་རེ་བཅས་ཁྱོན་བསྡོམས་
ལོ་ལྟར་དགེ་བཤེས་ལྷ་རམས་པ་བཅུ་དྲུག་ཡོད་པ་དེ་ཚོས་ཞོགས་པ་གསུང་ཆོས་ར་བར་ཆུ་ཚོད་གཉིས་གསུམ་རིང་
ཚད་མ་རྣམ་འགྲེལ། ཉིན་དགུང་ཁྱམས་རའི་ནང་ཆུ་ཚོད་གཉིས་ཡས་མས་བར་ཕར་ཕྱིན་དང་དབུ་མ། དགོང་
མོ་ཁྱམས་ར་ཆེན་མོར་ཆུ་ཚོད་བཞི་ནས་དྲུག་བར་མཛོད་དང་འདུལ་བ་བཅས་ཀྱི་བགྲོ་གླེང་གནང་གི་ཡོད། དགོང་
ཇའི་གསོལ་ཚོགས་གྲོལ་རྗེས་དགེ་བཤེས་ལྷ་རམས་པ་གསར་པ་རེས་མོས་ཀྱིས་དམ་བཅའ་འཇོག་ཅིང་། རྩོད་གྲྭ་
ཚུགས་སར་བླ་མ་གཞུང་ལས་པ་ཞེས་གདན་སའི་མཁན་པོ་གཉིས་ཀྱིས་རྟགས་གསལ་རྩོད་ལན་ལེགས་ཉེས་ཞིབ་
བརྟག་ཆེད་ལྷ་རམས་པ་དེའི་གཡས་ཕྱོགས་ནས་ཞལ་ཤར་གཟིགས་སུ་བཞུགས། རྩོད་པར་ཕེབས་མཁན་དགེ་
བཤེས་བླ་སྤྲུལ་དང་གཞན་ཡང་མཚན་ཉིད་པ་ཡོངས་རྫོགས་ལས་གདན་སའི་མཁན་པོ་ལས་ཟུར་རྣམ་པ་ཕེབས་
སྲོལ་མེད་ཀྱང་ཕྱིས་༧རྒྱལ་བ་སྐུ་ཕྲེང་བཅུ་བཞི་པའི་དུས་གདན་སའི་མཁན་པོ་ལས་ཟུར་དང་། རྒྱུད་གྲྭ་སྟོད་སྨད་
ཀྱི་མཁན་པོ་ལས་ཟུར་དང་བླ་མ་དབུ་མཛད་བཅས་པ་ཚང་མ་རྩོད་པར་ཕེབས་སྲོལ་བཟོས་ཤིང་། མཁས་པ་སྟོང་
ཕྲག་ཁ་ཤས་ནང་འཚང་ག་ཤིག་ཤིག་གི་སྒོ་ནས་ནམ་ཕྱེད་ཡོལ་ཡོལ་བར་མཚན་ཉིད་རྩོད་པ་བྱེད་ཀྱི་ཡོད། ལྷག་
པར་དུ་ཚེས་12དང་13དང་14བཅས་གསུམ་ལ་ལྷ་རམས་པ་གསར་པའི་ནང་ནས་ཕྱག་དཔེ་སྐད་གྲགས་ཆེ་བའི་
གྲས་དམ་བཅའ་འཇོག་པའི་དུས་ཡིན་གཤིས། ཉིན་དེ་གསུམ་ལ་རྩོད་པར་ཕེབས་མཁན་ཤིན་ཏུ་མང་བས་ཁྱམས་
447



ར་ཆེན་མོ་གང་སྟེ་ལྷོ་སྒོ་དང་། སྒྲོལ་མ་ལྷ་ཁང་སྒོ་འགྲམ་ལ་ཡང་འཚང་ག་ཤིག་ཤིག་གིས་རྩོད་པའི་དུས་སྐབས་མ་
ཐོབ་པའི་དངངས་འཚབས་གནང་ཞིང༌། ཚོགས་མཇལ་ཞུ་མཁན་མང་ཚོགས་རྣམས་ཀྱང་ཁྱམས་རའི་གཡབ་
འཁོར་སྟེང་ནས་འཚང་ག་ཧ་ཅང་ཆེན་པོས་ཚོགས་མཇལ་ཞུས་ཏེ་གསོལ་བ་སྨོན་ལམ་འདེབས་ཀྱི་ཡོད་པ་རེད།
རྗེ་བཙུན་ བླ་ མ་ དེ་ ཉིད་ ཟིང་ འཁྲུག་ སྐབས་ འཕན་ པོ་ ཞོགས་ ནང༌ རྒྱུད་ པའི་ ཆོས་ ཐོག་ ལ་ བཞུགས་ཡོད།
1962ནས་རིག་གསར་ལས་འགུལ་མ་ཚུགས་བར་དམ་པ་དེ་ཉིད་དགའ་ལྡན་དགོན་དུ་ ཕྱག་དཔེ་ཁྲིད་ནས་
བཞུགས། །
གཉིས་པ། རྗེ་རྒྱལ་བ་གཉིས་པའི་དབུ་ཐོད་ཆ་ཤས་དང་། རིང་
བསྲེལ། གདུང་ཐལ་སོགས་གསང་ཉར་གནང་ཚུལ། །
1961ལོར་རྒྱལ་སྲིད་སྤྱི་ཁྱབ་ཁང་ནས་དགའ་ལྡན་དགོན་པ་དེ་རྒྱལ་ཁབ་རིམ་པ་དང་པོའི་རིག་དངོས་སྲུང་
སྐྱོབ་བྱ་ཡུལ་སྡེ་ཚན་དུ་འཇོག་གནང་མཛད་ཐོག་འགྲོ་གྲོན་ཆེད་གཏོང་གིས་ཚོགས་ཆེན་ལ་ཉམས་གསོ་གནང་
འདུག་ཀྱང་། 1969ལོར་རིག་གནས་གསར་བརྗེ་ཟེར་བའི་ལོ་བཅུའི་ཟང་ཟིང་ནང་རྒྱལ་སྲིད་སྤྱི་ཁྱབ་ཁང་གི་
གཏན་འབེབས་རྩིས་མེད་དུ་བཏང་ནས་འུར་མཆོངས་བྱས་ཏེ་ལོ་རྒྱུས་ཡུན་རིང་ལྡན་ལ་རྒྱལ་ཁབ་ཕྱི་ནང་དུ་སྙན་
གྲགས་དང་བག་ཆགས་ཆེ་བའི་གནའ་ཤུལ་དེའི་ཕྱི་ནང་སྣོད་བཅུད་ཐམས་ཅད་གཏོར་བཅོམ་བྱས་སྟབས་རིན་
ཐང་བྲལ་བའི་རིག་དངོས་བསམ་གྱིས་མི་ཁྱབ་པ་རྣམས་རྩ་བརླག་ཏུ་སོང་བ་ལ་སོགས་གྱང་ཧྲུལ་བོང་བུའི་རྣ་བ་ལྟ་
བུར་བཏང་བ་དང་ཉེ་འདབས་ཀྱི་སྐྱེ་ཤིང་དག་ཀྱང་གང་བྱུང་གཅོད་པ། ཉེས་མེད་བྱ་དང་རི་དྭགས་རྣམས་ལག་
རྩེད་ཀྱིས་གསོད་པ་སོགས་སྨྱོ་བ་ལྟར་བྱས་པའི་གནས་ཚུལ་དེ་མཐོང་བ་ཙམ་གྱིས་སེམས་ཀྱི་གཏིང་ནས་ཡིད་སྐྱོ་
དགོས་པ་ཞིག་དང་བློ་ཕམ་དགོས་པ་ཞིག་ཆགས་ཤིང་། གྲྭ་པ་ལྷག་འཕྲོ་རྣམས་ཀྱང་སོ་སོའི་རང་ཁྱིམ་དང་། ཞིང་
རར་ཕྱིར་ལོག་མི་བྱེད་དཀའ་མེད་བཟོས་ཡོད། དགའ་ལྡན་གསེར་གདུང་ཆེན་མོ་ཡང་དེའི་སྐབས་རྩ་གཏོར་དུ་
སོང་བ་རེད། འོན་ཀྱང་རྗེ་བཙུན་བླ་མ་དམ་པ་དེ་ཉིད་ཀྱི་ཐུགས་རྗེའི་བཀའ་དྲིན་རྒྱ་མཚོ་ལས་རྗེ་ཙོང་ཁ་པ་ཆེན་
པོའི་དབུ་ཐོད་ནོར་བུ་ཆ་ཤས་དང༌། རིང་བསྲེལ། གདུང་རུས། གདུང་ཐལ་མི་ཉུང་བ་ཞིག་གསང་ཉར་ཐུབ་པ་
བྱུང་ཞིང་། དེའི་སྐབས་དམ་པ་གང་ཉིད་ལ་ལྷ་འདྲེ་གདོན་བགེགས་ཀྱི་ཞྭ་མོ་གཡོག་ཡོད་པས་དེ་རྣམས་ཁོ་བོའི་ཕ་
དམ་པ་བཀྲ་ཤིས་རིན་ཆེན་དང་མ་བསོད་ནམས་མཚོ་མོ་གཉིས་ནས་ཡུན་རིང་བར་གསང་ཉར་གནང་ཡོད། དེ་
དུས་ང་ཚོའི་ཁང་པ་ནི་ར་མོ་ཆེ་རྡོ་ཟམ་ཁང་གི་གནའ་སྔ་མོའི་རྭ་སྐོར་ཡོད་པའི་བོད་ཁང་ཞིག་གི་འོག་ཁང་ཞིག་ནང་
ཡོད། ཁོ་བོས་དྲན་གསལ་ལ་སྐབས་དེ་དུས་སྐུ་རུས་རིང་བསྲེལ་རྣམས་ཐབ་ཀྱི་འོག་ཏུ་སྦས་ཡོད་པ་རྗེས་སུ་ཤེས་
བྱུང་། གང་ཡིན་ཟེར་ན་ཐབ་ཀྱི་འགྲམ་དུ་སྐབས་རེ་ཞོ་དང་། འོ་མ། གསོལ་ཇ་སོགས་མཐོང་རྒྱུ་ཡོད་པས་དེ་
དུས་ཕ་མ་གཉིས་ལ་བཀའ་འདྲི་ཞུས་སྐབས་ཕ་མ་གཉིས་ནས་ཨ་ཁུ་གནམ་སྐྱག་དཀར་པོས་གནང་པ་རེད་ཅེས་
གསུངས་པ་མ་གཏོགས་དོན་ངོ་མ་གང་ཡིན་གསུང་མྱོང་མེད། རྗེས་སུ་སྲིད་ཇུས་ལྷུག་ཏུ་ཕྱིན་རྗེས་ཕ་མ་གཉིས་ལ་
བཀའ་འདྲི་ཞུ་སྐབས་དེ་དུས་ཐབ་ཀྱི་འོག་ཏུ་སྦས་ཡོད་པས་ཐབ་ཀྱི་འགྲམ་མཆོད་པ་ཕུལ་བ་རྣམས་གཞན་གྱི་ཤེས་
448



དོགས་ཀྱིས་དུས་ཚོད་མང་ཆེ་བའི་ནང་མཆོད་པ་ཕུལ་ནུས་ཀྱི་མེད། འོན་ཀྱང་ཐབ་ཀྱི་འོག་ཏུ་སྦས་ན་གཙང་མ་
ཡོད་པས་ཡིན་ཞེས་གསུང་གི་འདུག རྗེ་བཙུན་བླ་མ་དམ་པ་གང་ཉིད་ནས་ཨ་མ་ཁོང་ཚོས་དཀའ་ལས་མང་པོ་ཞེ་
དྲག་བརྒྱབ་ཚར་བ་རེད་དཱ་ཞེས་གསུངས་མྱོང་ཡོད་ལ། ཨ་མ་ལགས་གྲོངས་དུས་དམ་པ་གང་ཉིད་ནས་འཕོ་བ་
སྐྱོན་པ་དང་ཐུགས་སྨོན་གནང་བ་མ་ཟད་རྒྱུད་སྨད་གྲྭ་ཚང་ལ་འཇིགས་བྱེད་ཀྱི་བདག་འཇུག་ལེན་རོགས་ཞུས་ཞེས་
བཀའ་གནང་གི་འདུག་ལ་ཁྱེད་རང་ཚོ་སེམས་ཁྲལ་མ་བྱེད་ཨ་མ་ཚེ་རྗེས་མ་སྐྱེ་བ་བཟང་པོ་ཞིག་ལེན་ངེས་ཡིན་ཞེས་
གསུང་གནང་གི་འདུག སྤྱི་ལོ་1986ལོའི་ཟླ་2ཚེས་24 ( བོད་ཟླ་དང་པོའི་ཚེས་བཅོ་ལྔ་) ཉིན་སྔ་དྲོ་ལྷ་ལྡན་
སྨོན་ལམ་ཆེན་མོའི་སྐབས་༧ཀུན་གཟིགས་པཎ་ཆེན་རིན་པོ་ཆེ་མཆོག་ནས་གསུང་ཆོས་རྭ་བར་རྒན་འབྲོག་མི་རིན་
པོ་ཆེས་རང་སྲོག་འཛེམས་མེད་ཀྱིས་རྗེ་རིན་པོ་ཆེའི་སྐུ་རུས་གསང་ཉར་གནང་ཐུབ་པ་བྱུང་བ་རེད་ཅེས་དད་ལྡན་
སེར་སྐྱ་ཁྲི་ཕྲག་ཡོད་པའི་སར་བསྔགས་བརྗོད་ཆེན་པོ་དང་ཚད་མཐོའི་གདེངས་འཇོག་གནང་སོང་། རྗེ་བཙུན་བླ་
མ་དམ་པ་དེ་ཉིད་ཀྱི་གསུང་སྒྲོས་ལ། སྐུ་གདུང་གདན་ཞུ་གནང་དུས་འཇམ་མགོན་བླ་མ་ཙོང་ཁ་པ་ཆེན་པོའི་
དམར་གདུང་ནས་ཚུལ་ཁྲིམས་ཀྱི་དྲི་ཞིམ་གསེར་གདུང་ཁང་ཁྱོན་ཡོངས་ལ་འཐུལ་ཞིང་། དབུ་སྐྲ་མང་པོ་འཁྲུངས་
ཡོད་པ་དང་། རིང་བསྲེལ་ཡང་མང་པོ་འཕེལ་འདུག་ཅེས་གསུང་གི་འདུག གསང་ཉར་ཐུབ་པའི་སྐུ་རུས་དང་
རིང་བསྲེལ་དེ་རྣམས་ཁོ་བོས་ཐེངས་མང་མཇལ་བའི་གོ་སྐབས་ཐོབ་ཅིང་། མཇལ་རིམ་བཞིན་སྔོན་མ་ལས་མི་
འདྲ་བའི་འགྱུར་ལྡོག་ཞིག་ཡོད་པ་ནི་རིང་བསྲེལ་ཧ་ཅང་མང་པོ་འཕེལ་བཞིན་འདུག་ལ་སྐུ་རུས་བཞུགས་པའི་སྒམ་
ཆུང་དེ་ཁ་ཕྱེ་བའི་དུས་དྲི་མ་ཧ་ཅང་ཞིམ་པོ་ཞིག་ཁང་པའི་ནང་ཁྱབ་ཡོང་གི་འདུག དེ་ནི་ཁོ་བོས་དངོས་སུ་མཐོང་
མྱོང་བ་ཞིག་ཡིན། རྗེ་བཙུན་བླ་མ་དམ་པ་དེ་ཉིད་དང་ཕ་དམ་པ་གཉིས་ནས་སྐུ་རུས་ཕྲན་བུ་མཉམ་བསྲེས་ཀྱིས་
རྗེ་རིན་པོ་ཆེའི་འདྲ་སྐུ་ཡིན་པའི་ཕྱག་ཚ་ཏོག་ཙམ་སྐྱོན་གནང་ཡོད། ཏང་གི་ཆོས་ལུགས་སྲིད་ཇུས་ལྷུག་ཡང་ཏུ་
ཕྱིན་རྗེས་གསེར་གདུང་ཆེན་མོ་གསར་བཞེངས་ཞུ་ཕྱོགས་སྐོར་བསམ་གྲོས་བཏོན་པར་རྗེ་བཙུན་བླ་མ་དམ་པ་ཉིད་
དང་སྐུ་ཞབས་བྲག་གསེབ་རིན་པོ་ཆེ་( དགའ་ལྡན་ཚོགས་ཆེན་སྤྲུལ་སྐུ) དང་སྐུ་ཞབས་རིན་འབུར་རིན་པོ་ཆེ་( སེ་
སྨད་གྲྭ་ཚང་སྤྲུལ་སྐུ) ཁོ་བོའི་མའི་སྤུན་མཆེད་ཡིན། གདན་ཞུ་གནང་བར་ལྟར་དགའ་ལྡན་དུ་ཕེབས། རྗེ་བཙུན་
བླ་མ་དམ་པ་ཉིད་དང་སྐུ་ཞབས་རིན་འབུར་རིན་པོ་ཆེ་རྣམ་པ་གཉིས་དགའ་ལྡན་དུ་ཉིན་ལྔ་ཙམ་བཞུགས་རིང་
འགན་འཛིན་ཚོས་རེ་བསྐུལ་ལྟར་ཆོག་གྲྭ་བརྒྱད་དང་མཉམ་དུ་ཆོས་རྒྱལ་བསྐང་བསྐུལ་དང་འབྲེལ་བའི་དྲུག་ཅུ་མ་
དང༌། གཞི་བདག་རྨ་ཆེན་སྤོམ་རར་གསོལ་མཆོད་ཞུས། གཞི་བདག་དེ་བཞིན་སྤྱིར་སྲིད་པའི་ལྷ་དགུའི་གྲས་ཡིན་
པ་དང་། ལྷག་པར་རྗེ་བླ་མའི་འཁྲུངས་ལྷ་ཡིན། ཁོ་བོ་དམ་པ་གང་ཉིད་ཀྱིས་ཐེངས་དང་པོར་དགའ་ལྡན་དུ་ཁྲིད་
གནང་དུས་ན་ཆུང་ཞིག་ཡིན་ཡང་ངེས་གསལ་ལ་མཉམ་དུ་བྲག་གསེབ་རིན་པོ་ཆེ་དང༌། རིན་འབུར་རིན་པོ་ཆེ་
རྣམ་གཉིས་ཕེབས་འདུག དགའ་ལྡན་དགོན་གྱི་ཕྱི་རོལ་དུ་གུར་ཆེན་པོ་ཞིག་རྒྱབ་འདུག་པས་དེའི་ནང་ཁོང་རྣམ་
པ་སྐུ་ངལ་གསོས་ནས་བཞུགས་སོང་། དེའི་སྐབས་ལྔ་མཆོད་ཁང་ཉམས་གསོ་བྱེད་བཞིན་པའི་སྒང་རེད་འདུག་པ་
མ་གཏོགས་དེ་མིན་ཚང་མ་ཉམས་གསོ་བྱེད་རྒྱུ་རེད་འདུག ཁོང་རྣམ་པ་དགའ་ལྡན་གྱི་གླིང་བསྐོར་ལ་ཕེབས་དུས་
449



དེ་སྔོན་རྗེ་རིན་པོ་ཆེའི་སྐུ་གདུང་ཞུགས་འབུལ་གནང་ས་དེར་སྨོན་ལམ་བསྐྱོན་ནས་ཡུན་རིང་ཙམ་བཞུགས་སོང་།
ད་ཆ་ས་ཆ་འདིར་རྣམ་རྒྱལ་མཆོད་རྟེན་ཞིག་བཞེངས་ཡོད། 1980ལོ་ནས་བཟུང་ཏང་གི་ཆོས་དད་རང་མོས་
སྲིད་ཇུས་སྤེལ་བ་དང་། དཔལ་འབྱོར་ཐོག་ཤུགས་ཆེའི་རོགས་སྐྱོར་གནང་བའི་འོག་དགོན་པའི་སྐུ་ཞབས་ལྷག་
འཕྲོ་དང་རྒྱ་ཆེའི་དད་ལྡན་མང་ཚོགས་མཐའ་དག་གིས་དཀའ་ངལ་ཁྱད་བསད་ངང་རྒྱབ་སྐྱོར་བྱས་ཏེ་ཐོག་མར་ལྔ་
མཆོད་ཁང་ཉམས་གསོ་དང་། དེ་རྗེས་གསེར་གདུང་ཆེན་པོ་བཞུགས་ཡུལ་གསར་བཞེངས་ཐོག རྗེ་བཙུན་བླ་མ་
དམ་པ་དེ་ཉིད་དང༌། སྐུ་ཞབས་རིན་འབུར་རིན་པོ་ཆེ། རྒན་ངག་དབང་ལུང་རྟོགས་ལགས། ཕ་བཀྲ་ཤིས་རིན་
ཆེན་ལགས་བཅས་ཀྱིས་གཙོ་བོ་གནང་ནས་ས་བཅུའི་བྱང་ཆུབ་སེམས་པ་རྣམས་ཀྱིས་ཀྱང་ཕྱག་དང་མཆོད་པའི་
གནས་སུ་གྱུར་པ་འཇམ་མགོན་བླ་མའི་མཆོད་སྡོང་བཞེངས་རྒྱུའི་གྲ་སྒྲིག་གནང་། ཙན་དན་དཀར་པོ་འབའ་ཞིག་
ལས་གྲུབ་པའི་རྣམ་རྒྱལ་མཆོད་རྟེན་རྩེ་ཁྲུ་གང་དང་སོར་གསུམ་ཙམ་པ། ཆ་ཚད་སྤུས་ལེགས་ཤིག་བཞེངས་པའི་
རིང་རྒན་ངག་དབང་ལུང་རྟོགས་ལགས་ནས། ཨ་མདོ་བས་གཙོས་ཆོལ་ཁ་གསུམ་གྱི་བོད་མི་རྣམས་ཀྱིས་འབུལ་
སྦྱོར་བྱུང་བའི་དངུལ་ཐོག་ནས་གསེར་ལེགས་ཉེས་སྣ་ཚོགས་ལྡེང་ངེས་ཤིག་ཉོ་སྒྲུབ་ཟིན་འདུག་པ་ནས་བཟང་སྒྲུབ་
ཐོག་ལྷ་ལྡན་གཙུག་ལག་ཁང་གི་འགན་འཁུར་བ་རྒན་བློ་བཟང་ཕུན་ཚོགས་མཆོག་ནས་མཐུན་འགྱུར་མཛད་པས་
གསེར་སྤུས་ལེགས་ལྡེང་ངེས་བྱུང་བ་བཞིན། དེ་ནས་དགའ་ལྡན་ཁང་གསར་འོག་སྡོད་གསེར་བཟོ་བ་བཀྲ་ཤིས་
ཕུན་ཚོགས་ལགས་སུ་རྒྱ་གསེར་སྤུས་ལེགས་ཏོ་ལ་དྲུག་ཅུ་རེ་ལྔ་ཙམ་གྱིས་ཙན་དན་གྱི་མཆོད་སྡོང་ཕྱི་འཐུམ་རྒྱག་ཏུ་
བཅུག དེར་དད་ལྡན་མང་ཚོགས་ནས་གསེར་ཞལ་འདེབས་ཕུལ་འདུག་པ་བཅས་ཁྱོན་གསེར་ཏོ་ལ་རེ་བདུན་
ལྷག་ཙམ་གྱིས་བཞེངས། ཕྲ་རྒྱན་ཐད་ཁོ་བོའི་མ་བསོད་ནམས་མཚོ་མོ་མིང་གཞན་ཨ་མཚོས་གཟི་སྤུས་ལེགས་
ཁག་གཅིག་དང་བུམ་པའི་ཐོག་དྲ་བ་དྲ་ཕྱེད་ཀྱི་རྒྱུ་མུ་ཏིག་འཇུངས་པ་མེད་པ་ཕུལ། དགེ་བའི་བཤེས་གཉེན་ཆེན་
པོ་སེ་རའི་དགེ་བཤེས་སེང་གེ་ལགས་དང་སྲུ་མོ་ལྷ་གཡང་ལགས་ནས་ཀྱང་ཕྲ་རྒྱན་སྤུས་ལེགས་ཁ་ཤས་ཕུལ་བ་དང་
བཅས་གསེར་སྡོང་སྤུས་ལེགས་ཙམ་ཞིག་ལེགས་པར་གྲུབ། གསེར་སྡོང་ནང་བཞུགས་སུ་གསོལ་བའི་རྗེ་བཙུན་བླ་
མ་དམ་པ་ཉིད་ཀྱིས་གསང་སྟབས་སུ་གདན་དྲངས་པའི་འཇམ་མགོན་བླ་མའི་དབུ་ཐོད་ཆ་ཤས་དང༌། རིང་
བསྲེལ་གདུང་རུས། གདུང་ཐལ་དང་འཕགས་བོད་ཀྱི་པཎ་གྲུབ་ཉི་ཟླ་ལྟར་གྲགས་པ་རྣམས་ཀྱི་སྐུ་གདུང་རིང་
བསྲེལ། དབུ་ལོ་ན་བཟའ་སོགས་བཞུགས་པའི་ཤོག་ཆག་སུམ་ཅུ་སོ་གསུམ་ཙམ་ཕུལ། ཤོག་ཆག་ཕལ་མོ་ཆེ་སྐུ་
གདུང་རིན་པོ་ཆེ་ནས་ཕེབས་པའི་བདུད་རྩིས་ཚོས་ཏེ། ཤོག་ཆག་ཁ་ཤས་ཀྱི་ཞལ་བྱང་གསལ་ལ་མ་གསལ་དུ་གྱུར་
འདུག་པ་རྣམས་ཤོག་ཆག་སྔོན་ཡོད་ཐོག་ཤོག་བུས་ཕྱི་འཐུམ་བརྒྱབ་ནས་ཞལ་ཡིག་དབུ་ཅན་གསར་པ་བྲིས། དེ་
ནས་ཚེས་བཟང་ཞིག་ལ་སེར་བྱེས་མཁན་ཟུར་ལྷུན་གྲུབ་ཐབས་མཁས་ལགས་དང་རྗེ་བཙུན་བླ་མ་དམ་པ་ཉིད་
རིན་འབུར་རིན་པོ་ཆེའི་གཟིམས་ཁང་དུ་ཕེབས་ནས་གསེར་སྡོང་སྐུ་མདུན་དུ་གནས་བཅུ་དང་། ཞབས་བརྟན།
བསྟན་འབར་མ། བློ་བཟང་རྒྱལ་བསྟན་མ་སོགས་གསུངས་ནས་ཐུགས་སྨོན་མཛད། གསེར་ལས་གྲུབ་པའི་རྣམ་
རྒྱལ་མཆོད་རྟེན་ཁྲུ་གང་ཙམ་བྱས་པ་རིན་ཆེན་ཕྲ་ཚོམ་གྱིས་བརྒྱན་པ་དེ་ཉིད་གསར་བཞེངས་གྲུབ་རྗེས་ལྷ་ལྡན་
450



གཙུག་ལག་ཁང་དུ་གདན་དྲངས། དེར་ཇོ་བོ་རིན་པོ་ཆེའི་སྐུ་མདུན་དུ་ཟླ་ཤས་རིང་བཞུགས་སུ་གསོལ་བའི་ཚེ།
གསེར་གདུང་གི་སྒོ་ཁྱིམ་ནང་བཞུགས་སུ་གསོལ་བའི་རྗེའི་དབུ་ཐོད་ཚལ་བུ་ནས་དཀོན་གཉེར་ཚང་མས་མཐུན་
སྣང་དུ་གྲུབ་པའི་བདུད་རྩི་མང་དུ་ཕེབས་པའང་ཐོས། གཞན་ཡང་གཟུངས་གཞུག་རྙིང་པ་འགའ་ཞིག་དང་། རྗེ་
ཡབ་སྲས་གསུམ་གྱི་གསུང་འབུམ། ལམ་རིམ་ཆེན་མོ་གྲངས་མང་སོགས་གཟུངས་སུ་གཞུག་པའི་དངུལ་གདུང་
ཆེན་མོ་མཐོ་ཚད་སྤྱི་ཁྲེ་ལྔ་ལྷག་ཙམ་ཡོད་པ་ཕྲ་རྒྱན་དང་བཟོ་བཀོད་ཕུན་སུམ་ཚོགས་པ་ཞིག་གསར་བཞེངས་ཀྱིས་
སྒོ་ཁྱིམ་ནང་དངུལ་ལས་གྲུབ་པའི་རྣམ་རྒྱལ་མའི་སྐུ་བརྙན་དང་དངུལ་གདུང་གི་མདུན་རྗེ་ཡབ་སྲས་གསུམ་ཀྱི་
འཇིམ་སྐུ་བྱོན་ལེགས་མི་ཚད་ལྷག་ཙམ། གྱང་ལྡེབས་སུ་གཞི་མཚལ་ལ་རི་མོ་སེར་པོའི་ལམ་རིམ་བླ་བརྒྱུད་དང་
དགའ་ལྡན་ཁྲི་ཐོག་རིམ་བྱོན་གྱི་ལྡེབས་བྲིས་བཅས་ཡོད། རབ་བྱུང་བཅོ་ལྔ་པའི་མེ་སྟག་1926ལོར་སྟག་ཟླ།
སྟག་ཉི། སྟག་གི་དུས་བཅས་སྟག་བཞི་འཛོམས་པའི་དུས་ལ་སྐུ་འཁྲུངས་པའི་༧གུང་ཐང་རིན་པོ་ཆེ་སྐུ་ཕྲེང་དྲུག་
པ་འཇིགས་མེད་བསྟན་པའི་དབང་ཕྱུག་མཆོག་གིས་སྤྱི་ལོ་1998ནས་2000ལོ་བར་དགོངས་པ་ཆོས་དབྱིངས་སུ་
མ་ཐིམ་པའི་བར་གྱི་ལོ་གསུམ་ནང་འབྲེལ་ཡོད་སྡེ་ཚན་ཁག་ལ་དགའ་ལྡན་གསེར་གདུང་ཆེན་མོ་བཞེངས་རྒྱུའི་ཞུ་
ཡིག་ཐེངས་མང་ཕུལ། 2001ལོའི་ཟླ་བ8ཚེས9ཉིན་དགའ་ལྡན་དགོན་གྱི་རྗེ་ཙོང་ཁ་པ་ཆེན་པོའི་དངུལ་གདུང་
རིན་པོ་ཆེ་གསེར་གདུང་དུ་བསྐྲུན་རྒྱུའི་བཀྲ་ཤིས་གཏམ་བཟང་གི་ཆོག་མཆན་ཕེབས། ལྷ་ས་གྲོང་ཨུད་དང་གྲོང་
ཁྱེར་སྲིད་གཞུང་ནས་ཆེད་དུ་གྲོང་ཨུད་ཀྱི་ཧྲུའུ་ཅི་གཞོན་པ། གྲོང་ཁྱེར་མི་དམངས་འཐུས་ཚོགས་ཀྱི་དབུ་འཛིན་
བཀྲ་ཤིས་ རྡོ་ རྗེས་ ཙུའུ་ ཀྲང་ གནང་ བའི་ ལས་ གྲྭའི་ འགོ་ ཁྲིད་ ཚོགས་ཆུང་ བཙུགས། སྤྱི་ལོ་2001ལོའི་ ཟླ་
བ9ཚེས་9ཉིན་ལྷ་སར་གུང་ཐང་བླ་བྲང་ནས་དགའ་ལྡན་དགོན་དུ་གསེར་རྒྱ་མ་སུམ་བརྒྱ་འབུལ་བའི་མཛད་སྒོ་
ཚོགས། ཀན་སུའུ་ཞིང་ཆེན་དང་བོད་རང་སྐྱོང་ལྗོངས་ཀྱི་དབུ་ཁྲིད་ཚོགས་འདུར་ཕེབས། 2001ལོའི་ཟླ་
བ་10ཚེས་24ཉིན་དགའ་ལྡན་གསེར་གདུང་ཆེན་མོ་བསྐྱར་བཞེངས་གནང་བཞིན་པའི་སྐབས་རྗེ་བཙུན་བླ་མ་
དམ་པ་དེ་ཉིད་ལས་ཡུལ་དངོས་ལ་གཟིགས་ཞིབ་གནང་བར་ཕེབས་པ་དང་ཆབས་གཅིག་སྐུ་རུས་དང་རིང་བསྲེལ་
སོགས་དེ་སྔོན་ཕུལ་བའི་ལྷག་འཕྲོ་རྣམས་གསེར་གདུང་ཆེན་མོའི་གཟུངས་ལ་ཕུལ་གནང་སོང་། དེ་མ་ཕུལ་གོང་
དམ་པ་གང་ཉིད་ནས་དགའ་ལྡན་ཚོགས་ཆེན་ཚོགས་དབུས་ཀྱི་བཞུགས་ཁྲིའི་སྟེང་དུ་ཞབས་སོར་འཁོད་ནས་
དགའ་ལྡན་པའི་དགེ་འདུན་ཡོངས་ལ་སྐུ་རུས་མཇལ་ཁ་ཞུས་པ་དང་། མཇལ་ཁ་གྲུབ་རྗེས་ལྷ་ས་གྲོང་ཁྱེར་གྱི་དབུ་
ཁྲིད་དང་གྲོང་ཁྱེར་འབྲེལ་ཡོད་སྡེ་ཚན་གྱི་འགན་འཁུར་བས་གསེར་གདུང་ཆེན་མོ་བསྐྱར་བཞེངས་ལས་དོན་སྙན་
ཞུ་ནན་ཏན་གྱིས་གསན་གནང་བ་མ་ཟད་བཀའ་སློབ་ཀྱང་གནང་སོང་། དེ་རྗེས་ལྷ་ས་གྲོང་ཁྱེར་གྱི་དབུ་ཁྲིད་དང་
འབྲེལ་ཡོད་སྡེ་ཚན་གྱི་འགན་འཁུར་མི་སྣ། དགོན་པའི་ལས་སྣེ་གསེར་གདུང་ཁང་དུ་ཕེབས་ནས་སྐུ་རུས་དང་།
རིང་བསྲེལ་ཕུལ་སར་གཟིགས་ཞིབ་དང་གསོལ་བ་སྨོན་ལམ་མང་དུ་མཛད་ནས་ཕྱི་དྲོ་ལྷ་ལྡན་གཙུག་ལག་ཁང་གི་
གཟིམས་ཤག་ཏུ་ཞབས་སོར་འཁོད། དེ་ཉིན་ཁོ་བོ་དང་མཉམ་དུ་ཐུབ་བསྟན་ལྷག་པ་ལགས་དང་དགེ་བསྙེན་
ལགས་དམ་པ་གང་ཉིད་ཀྱི་ཞབས་ཕྱིར་མཉམ་དུ་ཡོད། རྗེ་བཙུན་བླ་མ་དམ་པ་གང་ཉིད་ནས་ཡབ་སྲས་གསུམ་གྱི་
451



སྐུ་འདྲ་གསེར་ཟངས་ལས་གྲུབ་པ་ཆ་གཉིས་བླུས་ནས་དེའི་གཟུངས་གཞུག་ནང་སྐུ་རུས་དང་རིང་བསྲེལ་ཕྲན་བུ་
ཞིག་ཕུལ་ཡོད། ཡབ་སྲས་གསུམ་གྱི་སྐུ་འདྲ་གཅིག་ཁོ་བོར་གནང་བ་དང་གཅིག་ཤོས་དེ་སྐལ་བཟང་ཆོས་ལྡན་
ལགས་ལ་གནང་སོང་། རྗེ་ཙོང་ཁ་པ་ཆེན་པོའི་འདྲ་སྐུ་དང་ཞལ་ཐང༌། ལྡེབས་བྲིས་ནི་བོད་ཀྱི་དགོན་སྡེ་ཁག་ནང་
ཧ་ཅང་མང་པོ་ཡོད་པས་སྤྱིར་བཏང་བྱས་ན་སྐུའི་དབྱིབས་བཞུགས་སྟངས་དང་ཕྱག་མཚན་མཚོན་བྱེད་ནི།
ཞབས་གཉིས་རྡོ་རྗེ་སྐྱིལ་ཀྲུང༌། སྐུ་དང་། རྩེ་དང༌། རླུང་བདེ་སྟོང་སྟེ་སྐྱིལ་ཀྲུང་བཞི་མཚོན། ཕྱག་གཉིས་ཆོས་
འཁོར་གྱི་ཕྱག་རྒྱ་ནི། སྟོང་དང་རྟེན་འབྱུང་ཟུང་འབྲེལ་གྱི་ཆོས་སྟོན་པ་དང་རྒྱུ་འབྲས་ཀྱི་ཐེག་པ་གཉིས་ཟུང་འབྲེལ་
གྱི་ཆོས་སྟོན་པ་མཚོན། མེ་ཏོག་ཨུཏྤ་ལས་འཁོར་བར་གནས་ཀྱང་འཁོར་བའི་སྐྱོན་གྱིས་མ་གོས་པ་དང་ངེས་
འབྱུང་གི་བསམ་པ་མཚོན། རལ་གྲིས་མི་ཤེས་པའི་མུན་པ་གཅོད་བྱེད་ཤེས་རབ་མཚོན། གླེགས་བམ་གདུལ་
བྱར་ཆོས་འཁོར་བསྐོར་བ་མཚོན། ཆོས་གོས་གསུམ་གྱིས་གསུམ་ལྡན་དགེ་སློང་རྡོ་རྗེ་འཛིན་པ་མཚོན། གསེར་
མདོག་པཎ་ཞྭ་རྩེ་མོ་མཐོ་བས་དབུ་མའི་ལྟ་བ་ཡ་མཐའ་མེད་པ་མཚོན། དཀར་ལ་དམར་བའི་མདངས་ནི་སྒྱུ་འོད་
ཟུང་འཇུག་མཚོན་ནོ། །དེ་བཞིན་ཙོང་ཁ་བརྒྱད་ཅུའི་ནང་དུའང་བཞུགས་སྟངས་དང་ཕྱག་མཚན་མི་འདྲ་བ་མང་
པོ་ཡོད། སྤྱི་ལོ་2001ལོའི་ཟླ་བ་12ཚེས་10བོད་ཟླ་10ཚེས་25ཉིན་གདན་ས་ཆེན་པོ་འབྲོག་རི་བོ་དགའ་ལྡན་
རྣམ་པར་རྒྱལ་བའི་གླིང་དུ་གསེར་གདུང་ཆེན་མོ་བསྐྱར་བཞེངས་ཀྱི་མཛད་སྒོ་ཟབ་རྒྱས་ཤིག་ཚོགས་སྟེ་བོད་རང་
སྐྱོང་ལྗོངས་འཐབ་ཕྱོགས་གཅིག་གྱུར་པུའུ། ཀན་སུའུ་ཞིང་ཆེན་ཆོས་དོན་ཅུས། ལྷ་ས་གྲོང་ཁྱེར་ཆོས་དོན་ཅུས།
གུང་ཐང་བླ་བྲང༌། བླ་བྲང་བཀྲ་ཤིས་འཁྱིལ་གྱི་དམངས་བདག དགའ་ལྡན་དགོན་གྱི་དམངས་བདག་སོགས་
ཀྱིས་དབུ་ཁྲིད་ནས་གསུང་བཤད་གནང་། དེ་ཉིན་དད་ལྡན་མང་ཚོགས་ཧ་ཅང་མང་པོ་གསེར་གདུང་ཆེན་མོ་
མཇལ་ཁར་ཕེབས། མདོར་ན་ཏང་དང་སྲིད་གཞུང་ནས་ཤུགས་ཆེའི་རྒྱབ་སྐྱོར་དང་གུང་ཐང་རིན་པོ་ཆེའི་ཐུགས་
རྗེའི་བཀའ་དྲིན་ལས་དགའ་ལྡན་གསེར་གདུང་ཆེན་མོ་བསྐྱར་བཞེངས་མཛད་ཆེན་དེ་གུང་ཐང་སྐུ་ཕྲེང་དྲུག་པ་
འཇིགས་མེད་བསྟན་པའི་དབང་ཕྱུག་གི་ཐུགས་དགོངས་བཞིན་ལེགས་གྲུབ་འཐུས་སྒོ་ཚང་བ་ཞིག་བྱུང་ཡོད་ལ་
༧ཡོངས་ཀྱི་དགེ་བའི་བཤེས་གཉེན་ཆེན་པོ་རྗེ་བཙུན་འབྲོག་མི་བྱམས་པ་བློ་གྲོས་དཔལ་བཟང་པོ་མཆོག་ནས་ཀྱང་
འཇམ་མགོན་བླ་མ་ཙོང་ཁ་པ་ཆེན་པོའི་སྐུ་རུས་དང༌། རིང་བསྲེལ། གདུང་ཐལ་སོགས་གསང་ཉར་གནང་ཐུབ་
པ་བྱུང་བའི་བཀའ་དྲིན་ལས་འགྲོ་བའི་བསོད་ནམས་ཀྱི་ཞིང་དུ་རྡོ་རྗེ་གདན་གཉིས་པ་ལྟ་བུར་མཚན་དོན་མཚུངས་
པའི་ཡབ་རྗེ་འཇམ་དཔལ་སྙིང་པོའི་དགའ་ལྡན་གསེར་གདུང་མཐོང་འགྲོལ་ཆེན་མོ་བསྐྱར་བཞེངས་གནང་ཐུབ་པ་
བྱུང་ཞིང་། ༧ཡོངས་ཀྱི་དགེ་བའི་བཤེས་གཉེན་ཆེན་པོ་རྗེ་བཙུན་འབྲོག་མི་བྱམས་པ་བློ་གྲོས་དཔལ་བཟང་པོ་
མཆོག་གི་བཀའ་དྲིན་ཇི་སྲིད་བར་གནས་ངེས་ལགས།
གསུམ་པ། སློབ་མ་མང་པོ་གསོ་སྐྱོང་གནང་ཚུལ།
ལུས་ཅན་མཐའ་དག་གི་མ་འདྲིས་པའི་མཛའ་ཤེས་སྟོན་པ་མཉམ་མེད་ཤཱཀྱའི་རྒྱལ་པོས་བསྡུ་བ་བཞིས་
གདུལ་བྱ་རྣམས་འཁོར་དུ་བསྡུས་ནས་ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་ཅད་དུ་བསྐོར་པའི་ཆོས་ཀྱི་རྒྱལ་
452



པོ་དེའི་ཆོས་ཀྱི་རྒྱལ་སྲིད་ནི། འགྲོ་བ་མཐའ་དག་ལ་ཕན་པ་དང་བདེ་བའི་གཞིར་གྱུར་པ་ཡིན་པས་དེའི་ཚུལ་
གཅེས་པར་འཛིན་རིགས་ཤིང་། མཛོད་ལས། སྟོན་པའི་དམ་ཆོས་རྣམ་གཉིས་ཏེ། ལུང་དང་རྟོགས་པའི་བདག་
ཉིད་དོ། དེ་འཛིན་བྱེད་པ་སྨྲ་བྱེད་དང༌། སྒྲུབ་པར་བྱེད་པ་ཁོ་ན་ཡིན། ཞེས་གསུངས་པ་ལྟར་བཤད་སྒྲུབ་གཉིས་
ཀྱི་སྒོ་ནས་འཛིན་དགོས་པ་ལས་ཐབས་གཞན་གྱིས་མ་ཡིན་པའི་ཕྱིར་དང་སྒྲུབ་པའང་འཆད་ཉན་སྔོན་དུ་འགྲོ་བ་
ཅན་ཡིན་དགོས། རྗེ་བཙུན་བླ་མ་དམ་པ་མཆོག་ནས་མཁས་པའི་བྱ་བ་གསུམ་ནང་ནས་འཆད་ཁྲིད་གནང་རྒྱུའི་
ལས་འགན་དེ་གཙོ་བོར་བཟུང་ཞིང་། གཞན་གཉིས་པོ་དེ་ཡང་གལ་ཆེན་པོ་ཡིན་ཡང་སྐབས་དེ་དུས་འཆད་ཁྲིད་
གནང་རྒྱུ་དེ་གཙོ་བོ་བཟུང་དགོས་དོན་ནི་ལོ་བཅུའི་ཟང་ཟིང་སོགས་ཀྱི་རྐྱེན་གྱིས་སྔོན་མའི་དགེ་བཤེས་དང་ཕྱག་
དཔེ་མཁྱེན་མཁན་གྱི་མཁས་པ་མང་ཆེ་བ་བཞུགས་མེད་པ་དང་། ཉུང་ཤས་བཞུགས་ཡོད་ཀྱང་དགུང་ལོ་མཐོ་
བའམ་སྐུ་གཟུགས་ཐང་པོ་མེད་པའི་དབང་གིས་ཕྱག་དཔེ་ཁྲིད་གནང་ཐུབ་ཀྱི་མེད་པ། སྔོན་ཀྱི་སྐྱེས་ཆེན་དམ་པ་
མང་པོས་རྩོམ་གནང་བའི་ཕྱག་དཔེ་རྣམས་ལྟ་འདོད་ཀྱི་སེམས་ཤུགས་ཆེ་བ་དང་གོ་བ་མི་ལོན་པའི་སློབ་གསར་
མང་ཞིང་། སངས་རྒྱས་བསྟན་པ་དེ་བོད་ལ་མར་མེ་འཆི་ཁའི་མཚམས་སུ་སླེབས་ཡོད་པས། རྒྱལ་བའི་བསྟན་པ་
རིན་པོ་ཆེ་བོད་ཁ་བ་ཅན་དེར་ཡང་དར་ཡོང་དགོས་ན་དགོན་པ་དང་སྐུ་གསུང་ཐུགས་རྟེན་ཉམས་གསོ་ཙམ་གྱིས་
མི་འགྲིག་ལ་གཙོ་བོ་རྒྱ་བོད་ཀྱི་གཞུང་རྣམས་ལ་སློབ་གཉེར་བྱེད་རྒྱུ་དེ་གཙོ་བོ་ཡིན་པས་དེ་འདྲ་སོང་ཙང་དགུང་ལོ་
མཐོ་ཡང་ཉིན་ལྟར་དཔེ་ཁྲིད་ཐེངས་མང་གནང་གི་ཡོད། དཔེ་ཁྲིད་གནང་སྟངས་ཐད། ཀུན་སྤྱོད་གཙང་བ།
མང་དུ་ཐོས་པ། རིག་པའི་གཞུང་ལུགས་ལ་མཁས་པ། སློབ་མ་ལ་ཕན་སེམས་དང་ལྡན་པ། ང་རྒྱལ་མེད་པ།
དུས་སུ་འདོམས་པ། ཡང་ཡང་འཆད་པས་མི་བསུན་པ། རྒྱུན་ཚོད་དང་མཐུན་པར་འཆད་མཁས་པ་བཅས་སློབ་
དཔོན་གྱི་ཡོན་ཏན་བརྒྱད་ལྡན་པའི་སྒོ་ནས་འཆད་ཁྲིད་གནང་གི་ཡོད། བདག་གི་དྲིན་ཅན་བླ་མ་དམ་པ་རང་
དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་ཀྱང་ཁེངས་པ་དང་དྲེགས་པ་སོགས་ཀྱི་དྲི་མ་ཅུང་
ཟད་ཙམ་ཡང་མི་མངའ་བར། འགྲོ་བ་རྣམས་བུ་གཅིག་པ་ལྟར་གཟིགས་པའི་སྙིང་རྗེའི་ཤུགས་ཀྱིས་བསྟན་པ་རིན་
པོ་ཆེ་ལ་གཅིག་ཏུ་དགོངས་ཏེ་བཤེས་བཉེན་གྱི་ཚུལ་དུ་བཟུང་ནས་སློབ་མ་མང་པོ་གསོ་སྐྱོང་གནང་། དེའི་ཐད་ལ་
སྐུ་ངལ་ཧ་ཅང་ཆེན་པོ་སྐྱོན་གནང་བ་དེའི་ནང་ཆུ་ཐིག་ཙམ་ཤིག་དཔེར་བླངས་ན་1954ནས་1966ལོར་དགའ་
ལྡན་དུ་རིག་གསར་ལས་འགུལ་མ་ཚུགས་བར་ལོ་བཅུ་གཉིས་ལྷག་ཙམ་རིང་དགའ་ལྡན་དུ་ཕྱག་དཔེ་ཁྲིད་གནང་
ནས་སློབ་མ་མང་པོ་ཞིག་གསོ་སྐྱོང་གནང་ཡོད་པ་ལ་ད་ལྟ་འཛམ་གླིང་ས་གནས་གང་སར་དམ་པ་ཉིད་ཀྱི་གྲགས་
ཅན་སློབ་མ་མང་པོ་ཁྱབ་ཡོད། 1985ལོའི་ཟླ་7ཚེས་21ཉིན་བོད་ལྗོངས་ནང་བསྟན་སློབ་གྲྭ་ལྷ་སར་དངོས་སུ་
དབུ་བརྙེས། ཐེངས་དང་པོར་སློབ་མ་146ཡིག་ཚད་བཏང་ནས་བསྡུས། དབུ་བརྙེས་པའི་རྟེན་འབྲེལ་མཛད་
སྒོར་ཨུ་ཡོན་ཀྲང་སྐུ་གཞོན་ང་ཕོད་ངག་དབང་འཇིགས་མེད་དང་། རྒྱལ་ཡོངས་སྲིད་གྲོས་ཀྱི་ཀྲུའུ་ཞི་སྐུ་གཞོན་
འཕགས་པ་ལྷ་དགེ་ལེགས་རྣམ་རྒྱལ་རིན་པོ་ཆེ་མཆོག་དང༌། ལྗོངས་ཏང་ཨུད་དང་སྲིད་གཞུང་གི་དབུ་ཁྲིད་འགའ་
ཞིག་རྟེན་འབྲེལ་མཛད་སྒོར་ཕེབས་པ་དང་། ད་དུང་འབྲས་རྒྱས་པ་མཁན་ཟུར་འཇམ་དཔལ་འཕྲིན་ལས། སེར་
453



བྱེས་མཁན་ཟུར་ལྷུན་གྲུབ་ཐབས་མཁས། ཡོངས་འཛིན་ཐུབ་བསྟན་དམ་པ་སོགས་ཕེབས། ཀྲུང་གོ་ནང་བསྟན་
འཐུན་ཚོགས་བོད་ཡན་ལག་མཐུན་ཚོགས་ཀྱིས་གདན་ཞུ་གནང་བར་ལྟར་སེར་བྱེས་མཁན་ཟུར་ལྷུན་གྲུབ་ཐབས་
མཁས་ནས་མཚན་འཛིན་སློབ་སྤྱི་དང་། རྗེ་བཙུན་བླ་མ་དམ་པ་དེ་ཉིད་ནས་སློབ་སྤྱི་གནང༌། དམ་པ་གང་ཉིད་
ནས་སློབ་གྲྭའི་ལས་དོན་སྙན་ཞུ་གནང་། སློབ་གྲྭ་དབུ་མ་བརྙེས་གོང་འབྲས་རྒྱས་པ་མཁན་ཟུར་འཇམ་དཔལ་
འཕྲིན་ལས་(ཀྲུང་གོ་ནང་བསྟན་མཐུན་ཚོགས་བོད་ཡན་ལག་མཐུན་ཚོགས་སྐབས་བཞི་པའི་ཚོགས་གཙོ) མཆོག་
དང་། སེར་བྱེས་མཁན་ཟུར་ལྷུན་གྲུབ་ཐབས་མཁས( ཀྲུང་གོ་ནང་བསྟན་མཐུན་ཚོགས་བོད་ཡན་ལག་མཐུན་
ཚོགས་སྐབས་ལྔ་པའི་ཚོགས་གཙོ) མཆོག འབྲས་བློ་གླིང་དགེ་བཤེས་བློ་བཟང་ཕུན་ཚོགས་སོགས་ནས་སློབ་གྲྭར་
ཐེངས་ཁ་ཤས་སློབ་ཚན་ཁྲིད་པར་ཕེབས། སྐབས་དེ་དུས་སློབ་གྲྭར་དགེ་རྒན་གྲས་སུ་ཕེབས་པའི་བཀྲས་ལྷུན་
དགོན་པའི་བཤེས་གཉེན་བློ་བཟང་ཕུན་ཚོགས་མཆོག་དང་། རྒན་རྗེ་དྲུང་ལགས། རྒན་ལྷག་པ་ལགས་སོགས་
ནས་རིགས་ལམ་ཆུང་བ་ཁ་དོག་དཀར་དམར་ནས་འགོ་བཙུགས་ནས་དཔེ་ཁྲིད་གནང༌། དེ་མིན་རྒན་འཇམ་
དཔལ་སྣང་མཛད་ལགས་དང་རྒན་བྱམས་པ་ཤཱཀྱ་ལགས་སོགས་ནས་སློབ་ཁྲིད་གནང་། རྗེས་ལ་འཛིན་གྲྭ་རྒན་
པའི་ནང་ནས་རྒན་བློ་བཟང་བྱང་ཆུབ། རྒན་བློ་བཟང་ཐར་པ་སོགས་དཔེ་ཁྲིད་དགེ་རྒན་དུ་བཀོད་སྒྲིག་གནང་།
དམ་པ་གང་ཉིད་བོད་ལྗོངས་ནང་བསྟན་སློབ་གྲྭར་མ་ཕེབས་གོང་བོད་ལྗོངས་སྤྱི་ཚོགས་ཚན་རིག་ཁང་དུ་ཕྱག་ལས་
གནང་བཞིན་ཡོད། བོད་ལྗོངས་སྤྱི་ཚོགས་ཚན་རིག་ཁང་དུ་བཞུགས་རིང་གཞོན་སྐྱེས་མང་པོ་ཞིག་ལ་ཚད་མ་རྣམ་
ངེས་སོགས་ཁྲིད་གནང་ཡོད་ལ་སྐབས་དེ་དུས་གཟིམས་ཁང་དུ་ཡང་སློབ་མ་ཁག་གཅིག་ལ་ཕྱག་དཔེ་ཁྲིད་གནང་གི་
ཡོད། དེའི་སྐབས་སུ། གྲྭ་ས་སེ་འབྲས་དགའ་གསུམ་དང་རྒྱུད་གྲ་སྟོད་སྨད་ཀྱི་བྱུང་བ་དང་དེ་ཚོའི་ཕྱག་
འདེབས་པ་པོའི་ལོ་རྒྱུས་རགས་བསྡུས།》དང༌། 《གཞུང་ཆེན་བཀའ་པོད་ལྔའི་བཤད་རྒྱུན་གྱི་བྱུང་བ་གསལ་བར་
བྱེད་པའི་འོད་སྣང་》《བཀའ་དང་བསྟན་བཅོས་ཀྱི་རྣམ་བཞག་》སོགས་རྩོམ་སྒྲིག་གནང་ཡོད། དམ་པ་གང་
ཉིད་ཀྲུང་གོ་ནང་བསྟན་མཐུན་ཚོགས་བོད་ཡན་ལག་མཐུན་ཚོགས་ནས་བོད་ལྗོངས་ནང་བསྟན་སློབ་གྲྭར་ཕྱག་
དཔེ་ཁྲིད་པར་གདན་ཞུ་གནང་རྗེས་ནང་བསྟན་སློབ་གྲྭའི་དགེ་སློབ་ཡོངས་ལ་ཚད་མ། ཕར་ཕྱིན། དབུ་མ།
མཛོད། འདུལ་བ་སྟེ་གཞུང་ཆེན་བཀའ་པོད་ལྔ་སློབ་ཁྲིད་གནང་བ་དང་། དེ་བཞིན་སྤྱོད་འཇུག་ཆེན་མོ། ལམ་
རིམ་ཆེན་མོ། བསྐྱེད་རྫོགས། འགྲེལ་པ་བཞི་སྦྲགས་སོགས་ཀྱི་ལུང་ཁྲིད་གནང་། གཞུང་ཆེན་མོ་སློབ་ཁྲིད་
གནང་དུས་པཎ་ཆེན་བསོད་ནམས་གྲགས་པའི་(དགའ་ལྡན་ཁྲི་ཐོག་བཅོ་ལྔ་པ) ཡིག་ཆ་གཙོ་བོར་གནང་སྟེ་མདོ་
སྔགས་གཞུང་ལ་དཔེ་ཁྲིད་གནང་། མ་གཞི་ཡིག་ཆ་ལ་ཆ་མཚོན་ན་པཎ་ཆེན་གྱི་ཡིག་ཆ། རྗེ་བཙུན་པའི་ཡིག་ཆ།
འཇམ་བཞད་ཀྱི་ཡིག་ཆ། མཁས་གྲུབ་བསྟན་དར་བའི་ཡིག་ཆ་སོགས་མི་འདྲ་བ་དུ་མ་ཡོད་ཀྱང་པཎ་ཆེན་བསོད་
ནམས་གྲགས་པའི་ཡིག་ཆ་དེ་སློབ་གྲྭའི་སློབ་གཉེར་གནང་ཡག་གི་དུས་ཚོད་དང་བསྡུར་ན་རྒྱས་བསྡུས་འཚམས་
ཤོས་ཤིག་ཡིན་པའི་དབང་གིས་ཡིག་ཆ་དེ་གཙོ་བོར་ཁྲིད་གནང་། གྲྭ་སར་མཚོན་ན་འབྲས་སྤུངས་བློ་གསལ་གླིང་
དང་དགའ་ལྡན་ཤར་རྩེ་གྲྭ་ཚང་གཉིས་པཎ་ཆེན་བསོད་གྲགས་ཀྱི་ཡིག་ཆ་ཡིན། སེར་བྱེས་གྲྭ་ཚང་དང་དགའ་ལྡན་
454



བྱང་རྩེ་གྲྭ་ཚང་གཉིས་རྗེ་བཙུན་པའི་ཡིག་ཆ་ཡིན། འབྲས་སྤུངས་སྒོ་མང་གྲྭ་ཚང་ནི་ཀུན་མཁྱེན་འཇམ་བཞད་ཀྱི་
ཡིག་ཆ་ཡིན། སེར་སྨད་གྲྭ་ཚང་ནི་མཁས་གྲུབ་བསྟན་དར་བའི་ཡིག་ཆ་ཡིན། དེ་འདྲ་སོང་ཙང་དཔེ་ཆ་བ་ཁག་
གཅིག་ལ་ཕན་ཚུན་ཡིག་ཆའི་ཞེན་འགོག་ཕྲན་བུ་ཡོང་གི་ཡོད། སྔོན་དམ་པ་གང་ཉིད་དགའ་ལྡན་དུ་འཆད་ཉན་
གནང་རིང་ཡབ་སྲས་གསུམ་གྱི་གསུང་འབུམ་དང་རྗེ་བཙུན་པའི་ཡིག་ཆ་སྟེང་གསན་བསམ་གནང་ཡང་ནང་
བསྟན་སློབ་གྲྭར་པཎ་ཆེན་བསོད་གྲགས་ཀྱི་ཡིག་ཆ་གཙོ་བོར་སློབ་ཁྲིད་གནང་བ་དེས་རྗེ་བཙུན་བླ་མ་དམ་པ་
མཆོག་ནས་ཡིག་ཆའི་ཐོག་ཕྱོགས་ཞེན་རྩ་བ་ནས་མེད་པ་དེ་མཚོན་ཐུབ། 1986ལོར་༧ཀུན་གཟིགས་པཎ་ཆེན་
སྐུ་ཕྲེང་བཅུ་པ་ཆོས་ཀྱི་རྒྱལ་མཚན་མཆོག་བོད་ལྗོངས་ནང་བསྟན་སློབ་གྲྭར་ཕེབས་ནས་དགེ་སློབ་ཡོངས་ལ་དགའ་
ལྡན་ལྷ་བརྒྱ་སོགས་ཀྱི་བཀའ་ལུང་དང་། མཇལ་ཁ། ཕྱག་དབང་སྲུང་མདུད་གནང་བ་མ་ཟད་བཀའ་སློབ་ཀྱང་
གནང་སོང་། དམ་པ་གང་ཉིད་དང་སློབ་གྲའི་དགེ་སློབ་ལས་བཟོ་ཡོངས་བཀའ་སློབ་གསན་པར་ཕེབས། རྗེ་
བཙུན་བླ་མ་དམ་པ་མཆོག་ཉིད་ནས་དུས་རྟག་ཏུ་སློབ་མ་རྣམས་ཀྱི་ཤེས་ཚད་མཐོ་རུ་གཏོང་རྒྱུར་དོ་འཁུར་ཆེན་པོ་
གནང་གི་ཡོད་ཅིང་དུས་ཚོད་དམ་འཛིན་གྱིས་དཔེ་ཁྲིད་གནང་གི་ཡོད་པ་ནི། དཔེར་ན་དགོངས་པ་ཞུ་མི་ཐུབ་
པའི་གལ་ཆེའི་ཚོགས་འདུ་ཕུད་དེ་མིན་གཞུང་འབྲེལ་གྱི་ཚོགས་འདུ་རྣམས་ལ་དགོངས་ཞུ་གནང་ནས་ཕྱག་དཔེ་
ཁྲིད་ནས་བཞུགས་ཀྱི་ཡོད། གཟིམས་ཤག་ལ་ཆ་མཚོན་ན་བདག་ཉིད་ཆེན་པོ་དེ་ཉིད་ནས་ཞོགས་ལྟར་ཆུ་ཚོད་ལྔ་
པ་ཙམ་ལ་བཞེངས་སྟེ་ཞོགས་པའི་ཞལ་ལག་མ་མཆོད་བར་ཞལ་འདོན་གནང་ནས་བཞུགས་ཀྱི་ཡོད། ཞལ་ལག་
ཐད་དམ་པ་གང་ཉིད་ནས་དང་དོད་རྩ་བ་ནས་མེད་ཅིང་། གང་ཕུལ་བ་དེ་བཞེས་པ་མ་གཏོགས། ཞལ་ལག་ཡག་
པོ་བྱུང་ཡོད་མེད་ཀྱི་བཀའ་སྐྱོན་ཐེངས་གཅིག་ཀྱང་གནང་མྱོང་མེད་ལ། མཚམས་རེ་ང་ཚོ་གྲྭ་སར་སྡོད་སྐབས་ཆུ་
སྤགས་བཟས་ན་ཞིམ་པོ་ཡོང་ཞེས་གསུངས་ནས་སྐབས་རེ་ཆུ་སྤགས་མཆོད་ཀྱི་ཡོད། ཞལ་ལག་མཆོད་དུས་བཞེས་
འབྲས་རྡོག་རེ་གཉིས་གསོལ་ཅོག་སྟེང་ཟགས་པ་རྣམས་ཀྱང་ཡར་བསྒྲུགས་ནས་མཆོད་གནང་གི་ཡོད་པ་མ་
གཏོགས་འཕྲོ་བརླག་གཅིག་ཀྱང་མི་ཤོར་བ་གནང་གི་ཡོད། གཟིམས་ཤག་གི་དགེ་ཕྲུག་ནས་གད་གདར་གཙང་སྦྲ་
བྱས་པ་ལས་དཔེ་ཆ་ལྟ་ཀློག་གམ་ཆོས་རར་ཕྱིན་ན་ཐུགས་མཉེས་པ་གནང་གི་ཡོད། གང་ལྟར་སྐྱེས་བུ་ཕལ་པ་
རྣམས་ཚེ་འདིའི་ལྟོ་གོས་གཏམ་གསུམ་དང་སྐྱེས་བུ་དམ་པ་རྣམས་རང་གཞན་གྱི་བདེ་སྡུག་ཆེད་ཟེར་བ་དེ་དམ་པ་
དེ་ཉིད་ཀྱི་སྐུ་མདུན་ནས་དངོས་སུ་མཇལ་ཐུབ། བོད་ལྗོངས་ནང་བསྟན་སློབ་གྲྭའི་དབྱར་དགུན་དགུང་སེང་རིང་
ལ་སློབ་མ་ཁག་གཅིག་ལ་དཔེ་ཁྲིད་གནང་བཞིན་ཡོད་ཅིང་། གང་ལྟར་དུས་ཚོད་མང་ཆེ་བ་དཔེ་ཁྲིད་གནང་
བའམ་ཡང་ན་ཕྱག་དཔེ་གཟིགས་པའི་ནང་འགྲོ་གི་ཡོད། རྗེས་སུ་ནང་བསྟན་སློབ་གྲྭའི་འཛིན་གྲྭ་རྒན་པའི་ནང་
ནས་སློབ་མ་ཕུལ་བྱུང་བ་ཁག་ཅིག་དགེ་རྒན་དུ་བསྐོས་ནས་ནང་བསྟན་སློབ་གྲྭར་དགེ་རྒན་དཀོན་པའི་གནས་ཚུལ་
ཐག་གཅོད་དང་ཁོང་རྣམ་པར་དཔེ་ཁྲིད་ཉམས་མྱོང་ཡག་པོ་ཞིག་བྱུང་ནས་རྗེས་དགོན་སྡེ་ཁག་ནང་དཔེ་ཁྲིད་ཡག་
པོ་བྱེད་ཐུབ་པའི་རྨང་གཞི་ཡག་པོ་བཏིང་ཡོད། བོད་ལྗོངས་ནང་བསྟན་སློབ་གྲྭར་སྔ་རྗེས་སུ་ས་ཁུལ་དྲུག་དང་གྲོང་
ཁྱེར་གཅིག་ནས་ཁྱོན་བསྡོམས་སློབ་མ་263བསྡུ་སྐོང་བྱས་ཡོད་པ་དེ་དག་1993ལོར་ཚང་མ་སློབ་མཇུག་འགྲིལ་
455



བ་ནས་ཁག་གཅིག་གྲྭ་ས་སེ་འབྲས་དགའ་གསུམ་དང་། བཀྲ་ཤིས་ལྷུན་པོ། གཙུག་ལག་ཁང༌། པོ་ཏ་ལ། རྭ་
སྟོད། རྒྱུད་སྨད་གྲྭ་ཚང་སོགས་དགོན་པ་ཁག་ལ་ཕེབས་ཡོད་པ་དང་ཁག་གཅིག་སྤྱི་ཚོགས་ཐོག་རྩོམ་སྒྲིག་པ་དང་།
སྣེ་ཤན་པ། ཡིག་སྒྱུར། དགེ་རྒན་སོགས་ལས་རིགས་འདྲ་མིན་སྣ་ཚོགས་ཀྱི་ཕྱག་ལས་གནང་ནས་དམ་པ་གང་
དེའི་ཐུགས་དགོངས་བཞིན་མི་དམངས་དང་སྤྱི་ཚོགས་ལ་ལེགས་སྐྱེས་ཞབས་ཞུ་བྱེད་མུས་སུ་མཆིས། 1988ལོའི་
ཟླ་བ9ཚེས་26ཉིན་༧ཀུན་གཟིགས་པཎ་ཆེན་རིན་པོ་ཆེ་སྐུ་ཕྲེང་བཅུ་པ་མཆོག་གི་བཀའ་ལྟར་ཀྲུང་གོ་བོད་བརྒྱུད་
མཐོ་རིམ་ནང་བསྟན་སློབ་གླིང་དུ་རིས་མེད་བླ་སྤྲུལ་རྣམས་ལ་དཔེ་ཁྲིད་གནང་བར་ཕེབས། དེ་དུས་ང་རང་ཞབས་
ཕྱིར་བཅར་བའི་གོ་སྐབས་ཐོབ་བྱུང༌། པེ་ཅིང་དུ་འབྱོར་བའི་ཉིན་དེར་པཎ་ཆེན་རིན་པོ་ཆེའི་སྐུ་ཟླ་བདེ་ཆེན་དབང་
མོ་ལགས་དང་སློབ་གྲྭའི་འགན་འཁུར་མི་སྣ་གཟིགས་པར་ཕེབས་སོང༌། ཉིན་གཉིས་པར་༧ཀུན་གཟིགས་པཎ་
ཆེན་རིན་པོ་ཆེས་ཆེད་མངགས་ཕེབས་ཊོ་བཏང་ནས་གཟིམས་ཤག་ཏུང་ཙུན་པུའུ་ལ་གདན་འདྲེན་ཞུས་ནས་ཆུ་
ཚོད་ཕྱེད་ཀ་ཙམ་ཕན་ཚུན་བཀའ་མོལ་གནང་ནས་བཞུགས་སོང་། སློབ་གླིང་ནང་དབུས་གཙང་དང༌། ཁམས།
ཨ་མདོ་བཅས་ནས་ཕེབས་པའི་བླ་སྤྲུལ་རྣམས་ས་ཁུལ་མི་འདྲ་བ་ནས་ཕེབས་པ་སོང་ཙང་དབུས་གཙང་ནས་ཕེབས་
པའི་དགེ་རྒན་ནས་དཔེ་ཁྲིད་གནང་སྐབས་ཁམས་དང་ཨ་མདོ་ནས་ཕེབས་པའི་སློབ་མ་རྣམས་ནས་གོ་ཁག་ཙམ་
ཡོད་པ་དང་ཨ་མདོ་ནས་ཕེབས་པའི་དགེ་རྒན་ནས་དཔེ་ཁྲིད་གནང་སྐབས་དབུས་གཙང་སློབ་མ་རྣམས་ནས་གོ་
ཁག་ཙམ་ཡོད་ཀྱང་བདག་ཉིད་ཆེན་པོ་དེས་དཔེ་ཁྲིད་གནང་སྐབས་སློབ་མ་ཚང་མས་གོ་ཐུབ་ཀྱི་ཡོད། །
བོད་ལྗོངས་ནང་བསྟན་སློབ་གྲྭའི་སློབ་མ་རྣམས་སློབ་གྲྭ་མཐར་ཕྱིན་རྗེས་ལྷ་ལྡན་གཙུག་ལག་ཁང་གི་
མཁན་རིན་པོ་ཆེ་དམངས་བདག་གི་ཀྲུའུ་རེན་རྒན་དགེ་ལེགས་ལགས་དེ་སྔོན་སྲིད་གཞུང་རྙིང་པའི་སྐབས་ནས་
དམ་པ་ཉིད་ཀྱི་སློབ་མ་ཡིན་པ་དང་ལྷ་ལྡན་གཙུག་ལག་ཁང་གི་དམངས་བདག་དང་དགེ་འདུན་འདུས་མང་ནས་
ཐེངས་མང་གདན་ཞུ་གནང་བ་ལྟར། ལྷ་ལྡན་གཙུག་ལག་ཁང་དུ་ཞབས་སོར་འཁོད། ལྷ་ལྡན་གཙུག་ལག་ཁང་
དུ་ཐོག་མར་ཕེབས་དུས་མཁན་པོ་དང་འདུས་དམངས་སྤྱི་ནས་སེར་སྦྲེང་སྤོས་སྣེ་བྱས་ཏེ་ཕེབས་བསུ་ཟབ་རྒྱས་
ཞུས། རྗེས་གཙུག་ལག་ཁང་གི་སློབ་མ་ཁག་གཅིག་གིས་རྒན་རིན་པོ་ཆེ་མཚན་སྙན་གྲགས་ཤིན་ཏུ་ཆེན་པོ་ཡོད་
པས་སྐུ་ཆས་མང་པོ་ཡོད་ངེས་འོན་ཀྱང་སྒམ་མང་པོ་དེ་ཚོ་ཚང་མ་ཕྱག་དཔེ་རེད་འདུག་མ་གཏོགས་སྐུ་ཆས་ནི་དགེ་
སློང་ལ་དགོས་ངེས་རྣམས་ལས་ཧ་ལམ་མི་འདུག་ཅེས་ཧ་ལས་པའི་སྒོ་ནས་གསུང་གནང་གི་འདུག རྗེ་བཙུན་བླ་
མ་དམ་པ་ཉིད་ནས་སངས་རྒྱས་ཀྱི་བསྟན་པ་དེ་ལ་ལུང་རྟོགས་བསྟན་པ་གཉིས་སུ་ཡོད་པ་ལས་རྟོགས་པའི་བསྟན་
པ་བསླབ་པ་རིན་པོ་ཆེ་རྣམ་པ་གསུམ་ཡིན་པ་ལ། ལྷག་པ་ཚུལ་ཁྲིམས་བསླབ་པ་ནི་ཡོན་ཏན་མ་ལུས་པའི་གཞི་རྟེན་
ཡིན་ཞེས་གསུངས་པ་ལྟར། སངས་རྒྱས་ཀྱི་བསྟན་པའི་སྙིང་པོ་ཡང་སོ་ཐར་གྱི་ཚུལ་ཁྲིམས་ཉིད་ཡིན་པས་གནས་
གང་དུ་དགེ་སློང་འདུལ་བ་འཛིན་པ་ཡོད་པའི་ཕྱོགས་དེར་སངས་རྒྱས་ཀྱི་བསྟན་པ་དེར་གནས་ཅེས་གསུངས་
གནང་གི་ཡོད། ས་ཕྱོགས་དེ་སྟོན་པ་ཉིད་ཀྱིས་མ་སྟོང་པ། ཇི་སྐད་དུ། སྟོན་པ་ཐུགས་རྗེ་ཅན་ཉིད་ཀྱི་ཞལ་ནས།
གང་ན་དགེ་སློང་འདུལ་བ་འཛིན་པ་ཡོད་པའི་ཕྱོགས་དེར་སྣང་བ་དང་བཅས། འོད་དང་བཅས། ས་ཕྱོགས་དེར་
456



ང་ཡང་ཐུགས་ལས་ཆུང་ངུར་བཞུགས། ཞེས་དང་། ལྷག་པར་སྙིགས་མའི་དུས་འདིར་ཚུལ་ཁྲིམས་བསྲུངས་ན།
དུས་གསུམ་གྱི་སངས་རྒྱས་ཐམས་ཅད་ལ་ཉིན་མཚན་དུས་དྲུག་ཏུ་མཆོད་པའི་ཕན་ཡོན་ལས་ཕན་ཡོན་ཆེ་བ་དང་
བསྐལ་པ་སྔ་དུས་བསླབ་གཞི་ཡོངས་རྫོགས་བསྲུང་བ་ལས། དེང་སང་བསྟན་པ་ཉམས་དམས་པའི་དུས་སུ་བསླབ་
པ་སྣ་གཅིག་བསྲུང་བ་ཕན་ཡོན་ཆེ་བར་གསུངས་ཏེ། ཏིང་ངེ་འཛིན་རྒྱལ་པོའི་མདོ་ལས། བསྐལ་པ་བྱེ་བ་གངྒའི་
བྱེ་སྙེད་དུ། དང་བའི་སེམས་ཀྱིས་ཟས་དང་སྐོམ་རྣམས་དང་། གདུགས་དང་བ་དན་མར་མེའི་ཕྲེང་བ་ཡིས།
སངས་རྒྱས་བྱེ་བ་ཁྲག་ཁྲིག་རིམ་གྲོར་བྱས། གང་གིས་དམ་ཆོས་རབ་ཏུ་འཇིག་པ་དང་། བདེ་གཤེགས་བསྟན་པ་
འགག་པར་འགྱུར་བའི་ཚེ། ཉིན་མཚན་དུ་ནི་བསླབ་པ་གཅིག་སྤྱོད་པ། བསོད་ནམས་འདི་ནི་དེ་བས་བྱེ་བྲག་
འཕགས། ཞེས་གསུངས་ཤིང་། ལམ་རིམ་ཆེན་མོ་ལས། ཚུལ་ཁྲིམས་ནི་རྩ་བ་སྟེ་གཞན་གཉིས་དེ་ལས་འབྱུང་
བའི་ཕྱིར་རོ་ཞེས་པ་ལྟར་བསླབ་པ་གོང་མ་གཉིས་ཀྱི་གཞི་རྟེན་ནམ་རྩ་བ་ཚུལ་ཁྲིམས་ཀྱི་བསླབ་པར་གསུངས།
ཁྱད་པར་དུ་ཡང་གངས་ཅན་གྱི་ལྗོངས་འདིར་མདོ་སྔགས་ཡོངས་སུ་རྫོགས་པའི་རྒྱལ་བའི་བསྟན་པ་ལ་མ་རྟོགས་པ་
དང་ལོག་པར་རྟོག་པ་དང་། ཐེ་ཚོམ་གྱི་དྲི་མ་མཐའ་དག་བསལ་ནས་གནད་དོན་མ་ལུས་པ་ཉིན་མོ་ལྟར་གསལ་
བར་མཛད་པའི་འཇམ་མགོན་བློ་བཟང་གྲགས་པའི་རྗེས་སུ་ཞུགས་པ་རི་བོ་དགེ་ལྡན་པ་རྣམས་ཀྱི་སྲོལ་ཀ་ནི་
མཁས་པ་ཡིད་བཟང་རྩེ་བས། དུས་ཀྱི་དབང་གིས་དགེ་སློང་ལྷོད་པའང་མང་། རབ་བྱུང་བ་ན་རྗེ་བཙུན་དམ་པ་
བློ་བཟང་གྲགས་པའི་དཔལ་གྱིས་དང་པོར་སྐྱོར་མོ་ལུང་དུ་མཁན་ཆེན་བློ་གསལ་བ་ལས་འདུལ་བ་ལེགས་པར་
བླངས། ཕྱིས་དབེན་པའི་གནས་རྣམས་སུ་སྒྲུབ་པ་སྙིང་པོར་མཛད་པའང་འདུལ་བའི་ཀུན་སྤྱོད་ལས་མ་འདས།
ཕྱིས་འཁོར་སྐྱོང་བའི་ཚེའང་དྲུང་ན་འཁོད་པ་ཐམས་ཅད་འདུལ་བ་ནས་ཇི་སྐད་བཤད་པའི་ཆོས་གོས་གསུམ་
གདིང་བ་དང་ལྷུང་གཟེད་ལ་སོགས་པ་མཁོ་བའི་ཡོ་བྱད་རྣམས་འཛིན་དུ་བཅུག་ཇོ་བོ་ཆེན་པོ་ལྷ་གཅིག་གི་མན་
ངག་ལ་བརྟེན་ནས་སྐྱེས་བུ་གསུམ་ལ་བློ་སྦྱངས་ནས་འཁོར་བ་མཐའ་དག་ལས་ཡིད་འབྱུང་བའི་བློས་སྡོམ་པ་
ཐམས་ཅད་སོ་སོ་ཐར་པ་མཚན་ཉིད་པ་ལ་བཀོད། དེ་དག་གི་སྤྱན་ལྟོས་ལ་བརྟེན་ནས་བོད་ཀྱི་ཁམས་འདིར་
འདུལ་བའི་བསྟན་པ་ཉི་མ་ཤར་བ་ལྟར་གྱུར་པ་ཡིན་ནོ་ཞེས་བསྔགས་པ་བརྗོད་པ་དོན་ལ་གནས་པ་ཡིན་པ་བཞིན།
རྗེ་བཙུན་བླ་མ་དམ་པ་གང་ཉིད་ནས་སྡོམ་པ་གསུམ་གྱི་བཅས་མཚམས་ཕྲ་མོ་ཙམ་ལས་ཀྱང་མི་འདའ་བར་བསླབ་
ཁྲིམས་རྣམ་པར་དག་པ་མིག་འབྲས་ལྟར་སྲུང་བཞིན་སློབ་མ་དང་དད་ལྡན་རྣམས་ལ་མིག་དཔེར་འོས་པ་ཞིག་
གནང་གི་ཡོད་ལ་དགུང་ལོ་མཐོ་ཡང་ཉིན་ལྟར་དཔེ་ཁྲིད་གནང་བ་དང་། ལྷག་པར་དུ་དགོང་བཅད་རྒྱུན་འཁྱོལ་བ་
གནང་གི་ཡོད་པས་ཐུགས་སྲས་རྣམས་ནས་དགོང་བཅད་གནང་མི་དགོས་པའི་རེ་བ་ཐེངས་མང་ཞུས་ཀྱང་དམ་པ་
གང་ཉིད་ནས་འདུལ་བའི་ཁྲིམས་དང་མཐུན་ན་གཟུགས་པོ་བདེ་པོ་རང་བཞིན་ཐོག་ཡོང་གི་རེད་ཅེས་དང་དགུན་
ཁ་གནམ་གཤིས་ཧ་ཅང་གྲང་བའི་སྐབས་སུའང་སྟོད་གོས་དང་གོས་ཐུང་གྱོན་གནང་གི་མེད་ལ་བཞུགས་གདན་ཁྲུ་
གང་ལས་མི་མཐོ་བ་གནང་གི་ཡོད། ལྷག་པར་དུ་རིག་གསར་སྐབས་བླ་སྤྲུལ་དགེ་བཤེས་སྐྱ་བབ་པ་མང་པོ་ཞིག་
བྱུང་། རྒན་ཐང་དཔོན་ཚེ་སྟོབས་ལགས་ནས་ང་རང་1971ལོར་ལྗོངས་ཏང་ཨུད་འཐབ་ཕྱོགས་གཅིག་གྱུར་པུའུ་



ནས་སྐོང་ཚོགས་གནང་བའི་སློབ་སྦྱོང་འཛིན་གྲྭར་ཞུགས་དུས་བླ་སྤྲུལ་དང་དགེ་བཤེས་མང་པོ་ཡོད་ཀྱང་། ང་ཚོ་
སྲིད་གཞུང་རྙིང་པའི་སྐུ་དྲག་ཆེ་ཆུང་མང་པོ་ཡོད་པ་ཚང་མས་ཆ་འཇོག་ཡིད་ཆེས་དང་དད་པ་བྱེད་ཡུལ་ནི་རྒན་
འབོག་མི་( འབྲོག་མི) ཡིན། གང་ལགས་ཤེ་ན། སྐབས་དེ་དུས་བླ་སྤྲུལ་དགེ་བཤེས་སྐད་གྲགས་ཅན་མང་པོ་དེ་
ཚོའི་ནང་ནས་སྐྱ་བབ་མེད་པ་ཧ་ལམ་རྒན་( འབྲོག་མི) ཙམ་ཡིན་ཞེས་གསུངས་གནང་ཡོད། སྐབས་དེ་དུས་བླ་
སྤྲུལ་དགེ་བཤེས་རྣམས་ལ་ལས་ཀ་དཀའ་ལས་ཁག་པ་དང་ལས་ཀ་བཙོག་པ་གང་ཡིན་པ་རྣམས་གནང་དགོས་ཀྱི་
ཡོད་པ་རེད། ཡིན་ནའི་རྗེ་བཙུན་བླ་མ་དམ་པ་ཉིད་ནས་གསུངས་གསལ། སོ་སོས་བསམ་བློ་ཡག་པོ་གཏོང་ཤེས་
ན་གད་གཅིག་བརྒྱབ་ནའི་ཕན་པ་ཆེན་པོ་ཡོང་ཡག་ཡོད་ལ་སེམས་པ་གུ་དོག་པོ་ཡོང་གི་མ་རེད། ལྷ་ལྡན་གཙུག་
ལག་ཁང་དུ་དེ་སྔོན་འབྲས་སྤུངས་བློ་གསལ་གླིང་གྲྭ་ཚང་གི་དགེ་བའི་བཤེས་གཉེན་ཆེན་པོ་རྒན་བློ་བཟང་ཕུན་
ཚོགས་( གཙང་པ་ནག་པོ་) མཆོག་ནས་དཔེ་ཁྲིད་གནང་གི་ཡོད་ཅིང་། རྒན་བློ་བཟང་ཕུན་ཚོགས་མཆོག་
དགོངས་པ་གཞན་དོན་དུ་གཤེགས་རྗེས་ལྷ་ལྡན་གཙུག་ལག་ཁང་ལ་གཞུང་ཆེན་པོད་ལྔ་ཁྲིད་ཐུབ་མཁན་ཕྱག་
དཔེའི་དགེ་རྒན་ཧ་ལམ་མེད་པས་གཙུག་ལག་ཁང་གི་དགེ་འདུན་དམངས་ནས་རྗེ་བཙུན་བླ་མ་དམ་པ་ཉིད་དཔེ་
ཁྲིད་གནང་བར་ཕེབས་རྒྱུར་སྐོམ་པ་ཆུ་འདོད་ཀྱི་རེ་བ་ཆེན་པོ་ཡོད་པར་གཞིགས་ནས། རྗེ་བཙུན་བླ་མ་དམ་པ་
མཆོག་ཉིད་ལྷ་ལྡན་གཙུག་ལག་ཁང་དུ་ཕེབས་རྗེས་དེ་གའི་དགེ་འདུན་རྣམས་ལ་གཞུང་ཆེན་མོ་དཔེ་ཁྲིད་གནང་
ནས་དགོངས་པ་གཞན་དོན་དུ་མ་གཤེགས་བར་ལྷ་ལྡན་གཙུག་ལག་ཁང་དུ་ཕྱག་དཔེ་ཁྲིད་ནས་བཞུགས། མདོར་
ན་མཁས་པའི་བྱ་བ་གསུམ་གྱི་ནང་ནས་དུས་ཀྱི་དབང་གི་འཆད་ཁྲིད་དེ་གཙོ་བོར་གནང་ནས་སློབ་མ་མང་པོ་ཞིག་
གསོ་སྐྱོང་གནང་པའི་ནང་ནས་སློབ་མ་ཁག་གཅིག་རང་ལྗོངས་ཀྱི་དགོན་སྡེ་ཁག་གཅིག་གི་རྐང་འཛིན་པར་གྱུར་
ཡོད་པ་དཔེར་ན། དགའ་ལྡན་དགོན་ལ་ཆ་མཚོན་ན་རི་བོ་དགེ་ལུགས་པའི་མ་དགོན་ཞིག་ཡིན་ཀྱང་། ལོ་བཅུའི་
ཟང་ཟིང་སོགས་ཀྱི་རྐྱེན་ལས་འཆད་ཉན་མིང་གི་ལྷག་མ་ཙམ་དུ་ཟད་ཅིང་རྗེས་སུ་རྗེ་བཙུན་བླ་མ་དམ་པ་མཆོག་གི་
ཐུགས་སྲས་གཙོ་བོའི་གྲས་སུ་དགེ་བའི་བཤེས་གཉེན་ཆེན་པོ་སྐལ་བཟང་ཆོས་ལྡན་ལགས་དང་། བློ་བཟང་ཐར་
པ་ལགས། ངག་དབང་ཆོས་འཕགས་ལགས་བཅས་གསུམ་དཔེ་ཁྲིད་གནང་བར་བཏང་བས་ཁོང་རྣམ་པས་རང་
གི་དགེ་བའི་བཤེས་གཉེན་ཆེན་པོའི་བཀའ་ལྟར་ལོ་མང་རིང་དཀའ་ངལ་ཁྱད་བསད་ཀྱིས་དཔེ་ཁྲིད་གནང་ནས་ད་
ཆ་སློབ་མ་ཁག་གཅིག་ལ་གཞུང་ཆེན་པོད་ལྔ་ཁྲིད་ཟིན་པ་དང་། གྲྭ་ས་ཆེན་པོ་གཞན་དང་འདྲ་བར་ཆོས་ར་ཚོགས་
པ། དམ་བཅའ་འཇོག་པ། ཚོགས་ལངས་ལངས་པ། ལོ་ལྟར་འཇང་དགུན་ཆོས་སུ་རྣམ་འགྲེལ་གྱི་བགྲོ་གླེང་ལ་
ཕེབས་ཐུབ་པ་སོགས་དགོན་པ་དེ་ཉིད་ཕྱིའི་བཀོད་པ་ཉམས་གསོ་ལེགས་གྲུབ་ཙམ་མ་ཡིན་པར་ནང་ཤེས་བྱ་ཡོན་
ཏན་ཐད་གྲྭ་ས་ཆེན་མོའི་མིང་དོན་མཚུངས་པ་ཞིག་ཆགས་ཐུབ་པ་བྱུང་ཡོད། དེ་བཞིན་དངོས་སློབ་ཁག་གཅིག་
བཀྲ་ཤིས་ལྷུན་པོ་དང་། འབྲས་སྤུངས། སེ་ར། ལྷ་ལྡན་གཙུག་ལག་ཁང་། ཆུ་བཟང་། རྭ་སྟོད། རྨེ་རུ། རི་བོ་
ཆེ་དགོན། བཀྲ་ཤིས་ཆོས་གླིང་། ཕུར་ལྕོག་དགོན། རྫ་ཡུལ་གསང་སྔགས་ཆོས་གླིང་སོགས་ལ་དཔེ་ཁྲིད་དམ་
རིག་གནས་སློབ་ཁྲིད་གནང་མུས་ལ། མདོ་སྨད་རྔ་ཡུལ་སྒོ་མང་དགོན། མལ་གྲོ་བཀྲིས་ཆོས་གླིང་། སྟོད་ལུང་
458



སྟག་ལུང་བྲག མལ་གྲོ་དག་པ་དགོན། ལྷོ་ཁ་ཆོས་ལུང་དགོན། བྱང་རྭ་སྒྲེང་དགོན། ཚ་བ་དཔའ་ཤོད་དགོན་
སོགས་ནས་གདན་ཞུ་གནང་བ་ལྟར་སློབ་མ་ཁག་གཅིག་ནས་དཔེ་ཁྲིད་གནང་བར་ཕེབས་ཡོད། སློབ་མ་ཁག་
གཅིག་ནས་དཔེ་མཚམས་སམ་ཉམས་ལེན་གཙོ་བོ་གནང་གི་ཡོད། དགེ་བའི་བཤེས་གཉེན་ཆེན་པོ་དགེ་བཤེས་
ལྷ་རམས་པ་མཁས་པའི་དབང་པོ་རྒན་བློ་བཟང་ཕུན་ཚོགས་( བཀྲ་ལྷུན་དགོན་གྱི་མཁན་པོ) ཀྱིས་གཙོས་པའི་
ཐུགས་སྲས་མཁས་པའི་དབང་པོ་མི་ཉུང་བ་ཞིག་བྱུང་ཡོད་པའི་ནང་ནས་འགའ་ཞིག་བརྗོད་ན་དགེ་བའི་བཤེས་
གཉེན་ཆེན་པོ་རྒན་རྗེ་དྲུང་སྐལ་བཟང་རྡོ་རྗེ་ལགས་( བཀྲས་ལྷུན་དགོན) དགེ་བཤེས་ལྷ་རམས་པ་རྒན་འཇམ་
དཔལ་སྣང་མཛད་ལགས་(སེ་ར་དགོན་ད་ལྟ་ཆུ་བཟང་དུ་ཕྱག་དཔེ་ཁྲིད་གནང་བཞིན་ཡོད།) རྒན་དགེ་ལེགས་
ལགས་( ལྷ་ལྡན་གཙུག་ལག་ཁང་གི་མཁན་པོ) འདུལ་འཛིན་པ་རྒན་བློ་བཟང་བྱང་ཆུབ་( འབྲས་སྤུངས་
དགོན།)	དགེ་བའི་བཤེས་གཉེན་ཆེན་པོ་རྒན་བློ་བཟང་ཐར་པ་( དགའ་ལྡན་དགོན་ཕྱག་དཔེའི་དགེ་རྒན།)
དགེ་བའི་བཤེས་གཉེན་ཆེན་པོ་རྒན་ངག་དབང་ཆོས་འཕགས་( དགའ་ལྡན་དགོན་གྱི་ཕྱག་དཔེའི་དགེ་རྒན།)
དགེ་བའི་བཤེས་གཉེན་ཆེན་པོ་རྒན་སྐལ་བཟང་ཆོས་ལྡན་ ( དགའ་ལྡན་དགོན་གྱི་ ཕྱག་དཔེའི་དགེ་རྒན་)
མཁྱེན་དཔྱོད་ཡངས་པ་རྒན་བློ་བཟང་དམ་ཆོས་( འབྲས་སྤུངས་དགོན) རྒན་བློ་བཟང་བརྩོན་འགྲུས་( འབྲས་
སྤུངས་དགོན།) རྒན་ཕུན་ཚོགས་( དགའ་ལྡན་དགོན།) རྒན་ངག་དབང་བསྟན་འཕེལ་( འབྲས་སྤུངས་
དགོན།) རྒན་རྡོ་རྗེ་གྲོ་ལོད་(རྨེ་རུ་དགོན་ཕྱག་དཔེའི་དགེ་རྒན།) རྒན་དབང་གྲགས་( གཙུག་ལག་ཁང་གི་
ཕྱག་དཔེའི་དགེ་རྒན། རྒན་བློ་བཟང་ཕྱོགས་གླང་( སེ་ར་དགོན།) རྒན་འཇམ་དཔལ་བསོད་ནམས་( ཀོང་
པོ་རྒྱ་མདའ་རྫོང་བཀྲ་ཤིས་ཆོས་གླིང་གི་མཁན་པོ།) ཕུན་ཚོགས་དགེ་ལེགས་( རྫ་ཡུལ་གསང་སྔགས་ཆོས་གླིང་
གི་བླ་མ) རྒན་ངག་དབང་གྲགས་པ་(རྭ་སྟོད་དགོན་གྱི་ཕྱག་དཔེའི་དགེ་རྒན།) རྒན་ཚེ་དབང་རྒྱལ་མཚན་
(ཕུར་ལྕོག་དགོན་དཔེ་ཆའི་དགེ་རྒན་)སོགས་དང་དངོས་བརྒྱུད་སློབ་མ་དེ་དག་གིས་ཀྱང་ཉིད་ཀྱི་ཐུགས་
དགོངས་བཞིན་ས་གནས་གང་སར་སློབ་བུ་མང་པོ་གསོ་སྐྱོང་གནང་ནས་བསྟན་པའི་བྱ་བ་མཛད་མུས་ལགས།
བཞི་པ། ལྷ་ལྡན་སྨོན་ལམ་ཆེན་མོ་སླར་གསོ་བྱུང་རྗེས་དགའ་ལྡན་ཁྲི་པའི་ཁྲི་ཚབ་གནང་བ།
1986ལོ་སྟེ་བོད་རབ་བྱུང་བཅུ་དྲུག་པའི་མེ་སྟག་ལོར་ལྷ་ལྡན་སྨོན་ལམ་ཆེན་མོ་སླར་གསོ་བྱུང་རྗེས་རྗེ་
བཙུན་བླ་མ་དམ་པ་མཆོག་ནས་དགའ་ལྡན་ཁྲི་པའི་ཁྲི་ཚབ་གནང་ཞིང་། དགའ་ལྡན་ཁྲི་པ་ནི། མཁས་གྲུབ་
རྗེས། དཔལ་ལྡན་ཡོན་ཏན་ཚོགས་ཀྱི་བྱེད་པོ་ཡིས། མི་འཇིགས་སེང་གེའི་ཁྲི་ལ་དབང་བསྐུར་བ། རྒྱལ་བ་
གཉིས་པ་རྒྱལ་ཚབ་ཆོས་ཀྱི་རྗེ། མི་ཕམ་བླ་མ་གཉིས་པ་རྒྱལ་གྱུར་ཅིག ཅེས་དཀའ་བཅུ་བ་དར་མ་རིན་ཆེན་ལ་
ཆེད་བསྟོད་གནང་བ་ལྟར་དགའ་ལྡན་ཁྲི་པ་རྣམས་ལ་འཇམ་མགོན་རྒྱལ་བའི་རྒྱལ་ཚབ་དགའ་ལྡན་ཁྲི་ཆེན་རྡོ་རྗེ་
འཆང་ཞེས་བསྔོ་ཞུ་སོགས་སུ་དེ་ལྟར་བྲི་སྲོལ་ཡོད། དགའ་ལྡན་ཁྲི་པ་ནི་བླ་སྤྲུལ་གཞན་ལྟར་སྐྱེས་སྤྲུལ་ངོས་འཛིན་
ཞུས་པ་ཞིག་མ་ཡིན་པར་མང་ཆེ་བ་ནི་གྲྭ་རྐྱང་གི་ཐོག་ནས་དཀའ་སྤྱད་དུ་མས་མཁྱེན་པ་ལ་ཕུལ་དུ་ཕྱིན་པ་ནས་ཁྲི་
པར་ཕེབས་པ་མ་ཟད། ཁྲི་པ་ནི་ཞྭ་སེར་བསྟན་པ་འཛིན་ཅིང་སྤེལ་བར་མཛད་མཁན་ཡིན། མཚན་གནས་དེར་
459



ཕེབས་པར་ཁྱིམ་ཚང་འཁོས་འབྱོར་དང་། དབང་སྟོབས་ཆེ་ཆུང་སོགས་རིས་སུ་མ་མཆིས་བ་ནི། བོད་ཀྱི་གཏམ་
དཔེ་ལའང་། ཨ་མའི་བུ་ལ་ཡོན་ཏན་ཡོད་ན། དགའ་ལྡན་གསེར་ཁྲིར་བདག་པོ་མེད། ཅེས་བཤད་སྲོལ་ཡོད་པ་
ལྟར་ཡིན། བོད་རབ་བྱུང་བཅུ་དྲུག་པའི་མེ་སྟག་ལོའི་ཟླ་དང་པོའི་ཚེས་བདུན་ཉིན་སྟེ་སྤྱི་ལོ་1986ཟླ2ཚེས་16གི་
ཕྱི་དྲོར་གདན་ས་ཆེན་པོ་སེ་འབྲས་དགའ་གསུམ་དང་། རྒྱུད་གྲྭ་སྟོད་སྨད། ནང་སློབ། ར་སྟོད་བཅས་ནས་
ཕེབས་པའི་དགེ་འདུན་ཆིག་སྟོང་ལྷག་ཙམ་འདུ་འཛོམས་ཀྱིས་གཙུག་ལག་ཁང་གི་ཁྱམས་རའི་ནང་གྲལ་འཛིན་
གནང་ཞིང་བོད་ཟླ་དང་པོའི་ཚེས་བརྒྱད་ནས་ཚེས་བཅུ་དྲུག་བར་1986ལོའི་ཟླ་2ཚེས་17ནས་ཟླ་2ཚེས་26ཞག་
བཅུའི་རིང་ཆོ་འཕྲུལ་སྨོན་ལམ་ཆེན་མོའི་དུས་སྟོན་མཆོད་པ་དངོས་སུ་མཛད། ༧ཀུན་གཟིགས་པཎ་ཆེན་སྐུ་ཕྲེང་
བཅུ་པ་བློ་བཟང་འཕྲིན་ལས་ལྷུན་གྲུབ་ཆོས་ཀྱི་རྒྱལ་མཚན་མཆོག་པེ་ཅིང་ནས་ཆེད་ཕེབས་གནང༌། སྨོན་ལམ་
ཆེན་མོའི་རིང་སྔར་རྒྱུན་གྱི་སྐམ་ཚོགས་དང་རློན་ཚོགས་ཚུགས། མང་ཇ་བཞེས་ཐུག་དང་སྐུ་འགྱེད་འབུལ་མཁན་
སྦྱིན་བདག་ཤིན་ཏུ་མང་པོ་བྱུང་བ་དཔེར་ན་ལོ་དང་པོར་སྲིད་གཞུང་ནས་གྲོན་དངུལ་སྒོར་167000ལྷག་ཙམ་
གནང་ བ་ དང༌ ཕྱོགས་ ཁག་ གི་ དད་ ལྡན་ ཁག་ ནས་ བསྙེན་ བཀུར་ ཞུས་ པའི་ དངུལ་ འབོར་ སྡོམ་
སྒོར་126958190དང་ཇ་རྒྱ་མ་30519མར་རྒྱ་མ་24914འབྲས་རྒྱ་མ་63306རྩམ་པ་རྒྱ་མ་36144གྲོ་
ཞིབ་རྒྱ་མ་19056ཤ་རྒྱ་མ3871 ཕྱུར་བ་རྒྱ་མ་1038སྐོར་བྱུང་ཡོད། དགའ་ལྡན་ཁྲི་པའི་ཁྲི་ཚབ་༧རྗེ་བཙུན་
འབྲོག་མི་བྱམས་པ་བློ་གྲོས་དཔལ་བཟང་པོ་མཆོག་ནས་དེ་སྔོན་ཁྲི་པའི་བྱེད་སྒོ་གང་ཡོད་རྒྱུན་སྐྱོང་གནང་ཞིང་སྔ་
དྲོ་གསུང་ཆོས་ར་བར་ཕེབས་སྐབས་དགེ་བཤེས་དམ་བཅའ་བ་མཚན་ཉིད་རྩོད་མཚམས་བཞག་སྟེ་རྗེ་བཙུན་བླ་མ་
དམ་པ་མཆོག་བཞུགས་ཁྲིར་བཞུགས་རྗེས་ཤེས་རབ་སྙིང་པོ་དབུ་སྐུལ་མཛད། དེ་གྲུབ་རྗེས་འབྲས་སྤུངས་ཚོགས་
ཆེན་དབུ་མཛད་ཀྱིས་མཎྜལ་ཕུལ། རྗེ་བཙུན་བླ་མ་དམ་པ་ཉིད་ནས་སྐྱེས་རབས་སོ་བཞི་པ་ཐུན་རེ་གསུངས།
ཉིན་དགུང་རྗེ་བཙུན་བླ་མ་དམ་པ་གང་ཉིད་ཁྱམས་རའི་སྒོ་འཆོར་འོག་ཏུ་ཕེབས་སྐབས་དགེ་བཤེས་དམ་བཅའ་
བར་མཚན་ཉིད་རྩོད་མཚམས་བཞག་སྟེ་རྗེ་བཙུན་བླ་མ་དམ་པ་ཉིད་ཇོ་བོ་རིན་པོ་ཆེར་ཞལ་ཕྱོགས་ནས་བཞུགས་
པ་དང༌། དབུ་མཛད་རྣམས་དམ་པ་ཉིད་ལ་ཞལ་བསྟན་ནས་བཞུགས། འབྲས་སྤུངས་ཚོགས་ཆེན་དབུ་མཛད་
ཀྱིས་ཞལ་འདོན་བསྐུལ་བ་ལྟར་འདོན་བཞིན་དུ་དམ་པ་ཉིད་ལ་མཇལ་ཁ་ཞུས། དབུ་མཛད་གཞན་རྣམས་ཀྱིས་
སྤྱན་འདྲེན་དང༌། ཁྲུས་གསོལ། ཡན་ལག་བདུན་པ་མཎྜལ་སྨོན་ལམ་བཅས་དབྱངས་དང་ལྡན་པའི་སྒོ་ནས་
གསུངས། ཚོགས་ཆེན་དབུ་མཛད་ཀྱིས་རྗེ་ཙོང་ཁ་པ་ཆེན་པོའི་གསང་རྣམ་དབུ་སྐུལ་མཛད་པ་དང༌། ཡོན་ཏན་
གཞི་གྱུར་མ་གསུངས་པ་དང་རྗེ་བཙུན་བླ་མ་དམ་པ་ཉིད་ནས་ངན་སོང་གསུམ་གྱི་སྣོད་བཅུད་སྟོང་པར་གྱུར་པའི་
ལྗགས་བསྔོ་དང་བདེ་སྨོན། བསྟན་འབར་མ་སོགས་གསུངས། །
1986ལོའི་ཟླ་2ཚེས་19ཉིན་བོད་ཟླ་1ཚེས་10ཉིན་༧ཀུན་གཟིགས་པཎ་ཆེན་ཐམས་ཅད་མཁྱེན་པ་སྐུ་
ཕྲེང་བཅུ་པ་ཆོས་ཀྱི་རྒྱལ་མཚན་དཔལ་བཟང་པོ་མཆོག་དང༌། ༧ཡོངས་ཀྱི་དགེ་བའི་བཤེས་གཉེན་ཆེན་པོ་དགའ་
ལྡན་ཁྲི་པའི་ལས་ཚབ་༧རྗེ་བཙུན་འབྲོག་མི་བྱམས་པ་བློ་གྲོས་དཔལ་བཟང་པོ་མཆོག་དགོང་དྲོའི་འདུལ་མཛོད་ཀྱི་
460



དམ་བཅའ་བར་རྟགས་གསལ་གཏོང་ཚུལ་ལ་གསན་གཟིགས་གནང་བར་ཕེགས་སོང་། ཉིན་དེའི་དགོང་དྲོའི་
དམ་བཅའ་ལ་སེར་སྨད་དགེ་བཤེས་རྒན་ཡེ་ཤེས་དབང་ཕྱུག་ལགས་བཞུགས་འདུག འབྲས་སྤུངས་བློ་གསལ་གླིང་
གི་རྒན་བློ་བཟང་ཕུན་ཚོགས་( སྐབས་དེ་དུས་གཙུག་ལག་ཁང་དུ་ཕྱག་དཔེ་ཁྲིད་ནས་བཞུགས་ཡོད།) མཆོག་ནས་
རྟགས་གསལ་དབུ་བཙུགས་གནང་སོང༌། ཁོང་གི་རྟགས་གསལ་གཏོང་དུས་དཔེ་ཆ་བ་གཞན་རྣམས་ཁུ་སིམ་ངང་
གསན་ནས་སྡོད་པ་ལས་འཚང་ཁ་སྐྱོན་མཁན་གཅིག་ཀྱང་མི་འདུག གང་ཡིན་ཟེར་ན་དམ་བཅའ་བ་དང་རྟགས་
གསལ་གཏོང་མཁན་གཉིས་ཀ་སྐད་གྲགས་ཧ་ཅང་ཆེན་པོ་ཡོད་པས་ཡིན། 1987ལོར་དམ་པ་གང་ཉིད་ཀྱི་
དངོས་སློབ་ནང་བསྟན་སློབ་གྲྭའི་ཕྱག་དཔེའི་དགེ་རྒན་བཀྲས་ལྷུན་ནས་ཕེབས་པའི་རྒན་བློ་བཟང་ཕུན་ཚོགས་
དགེ་བཤེས་ལྷ་རམས་པའི་དམ་བཅའ་བཞག 1988ལོར་དམ་པ་གང་ཉིད་ཀྱི་དངོས་སློབ་ནང་བསྟན་སློབ་གྲྭའི་
དགེ་རྒན་དེ་སྔོན་སེ་ར་དགོན་ནས་ཡིན་པའི་རྒན་འཇམ་དཔལ་སྣང་མཛད་ལགས་དགེ་བཤེས་ལྷ་རམས་པའི་དམ་
བཅའ་བཞག 1986ལོ་ནས1988ལོའི་བར་ ལོ་ གསུམ་ རིང་སྨོན་ ལམ་ཆེན་མོ་ཚོགས་ ཐུབ་པ་བྱུང་ཞིང་།
1988སྨོན་ལམ་ཆེན་མོའི་བྱམས་པ་གདན་འདྲེན་ཞུ་བའི་ཉིན་ལ་ཟིང་ཆ་ལངས་པས་ད་བར་ལྷ་ལྡན་གཙུག་ལག་
ཁང་དུ་སྨོན་ལམ་ཆེན་མོ་ཚུགས་ཐུབ་མེད། ད་ཆ་གྲྭ་ས་སོ་སོར་ལོ་ལྟར་སྨོན་ལམ་ཆེན་མོ་ཚོགས་བཞིན་ཡོད།
2005ལོར་དགེ་བཤེས་གཏོང་རྒྱུ་སླར་གསོ་བྱུང་རྗེས་2006ལོར་རྗེ་བཙུན་བླ་མ་དམ་པ་ཉིད་ཀྱི་དངོས་སློབ་དགའ་
ལྡན་པའི་རྒན་ངག་དབང་ཆོས་འཕགས་དང་རྒན་ཕུན་ཚོགས་དགེ་ལེགས་གཉིས་དགེ་བཤེས་ཀྱི་དམ་བཅའ་བཞག
རྒན་ངག་དབང་ཆོས་འཕགས་མཆོག་ལ་ཨང་ཀི་དང་པོ་ཕུལ་བ་དང་རྒན་ཕུན་ཚོགས་དགེ་ལེགས་ལ་ཨང་ཀི་ལྔ་པ་
ཕུལ། 2007ལོར་རྗེ་བཙུན་བླ་མ་དམ་པ་ཉིད་ཀྱི་དངོས་སློབ་དགའ་ལྡན་པའི་རྒན་སྐལ་བཟང་ཆོས་ལྡན་ལ་ཨང་
ཀི་དང་པོའི་དང་པོ་ཕུལ། རྗེ་ཙོང་ཁ་པ་ཆེན་པོ་ནས་ཁྲི་ཆེན་ཐུབ་བསྟན་ཀུན་དགའ་བར་ཁྱོན་བསྡོམས་ཁྲི་པ་གོ་
དྲུག་བྱུང་། དགའ་ལྡན་ཁྲི་རིན་པོ་ཆེ་སྐུ་གཤེགས་རྗེས་འགའ་ཞིག་ལ་ཡང་སྲིད་ངོས་འཛིན་ཞུས་ཡོད་དགའ་ལྡན་
ཁྲི་ཐོག་ལྔ་པ་ཁྲི་ཆེན་བློ་གྲོས་ཆོས་སྐྱོང་མཆོག་གི་ཡང་སྲིད་མུ་ལི་སྐྱབས་མགོན་ནི་དགའ་ལྡན་ཁྲི་པའི་ཡང་སྲིད་ངོས་
འཛིན་ཞུས་པའི་ཐོག་མ་དེ་ཡིན་པ་བཅས་སོ། །
ལྔ་པ། ༧ཀུན་གཟིགས་པཎ་ཆེན་སྐུ་ཕྲེང་བཅུ་པའི་ཡང་སྲིད་
ལས་དོན་གྱི་མཛད་སྒོ་ཁག་ནང་ཞུགས་པ། །
༧ཀུན་གཟིགས་པཎ་ཆེན་སྐུ་ཕྲེང་བཅུ་པ་ཆོས་ཀྱི་རྒྱལ་མཚན་མཆོག་1989ལོའི་ཟླ1ཚེས་28ཉིན་བོད་
ལྗོངས་གཞིས་རྩེ་གྲོང་ཁྱེར་གྱི་བདེ་ཆེན་སྐལ་བཟང་ཕོ་བྲང་གི་གཟིམ་ཆུང་བཤད་སྒྲུབ་འཕེལ་རྒྱས་གླིང་དུ་དགོངས་
པ་གཞན་དོན་དུ་གཤེགས། དེ་ལོ་དགུང་ལོ་ལྔ་བཅུ་ང་གཅིག་ལ་ཕེབས་ཀྱི་ཡོད། 1989ལོའི་ཟླ1ཚེས9ཉིན་པེ་
ཅིང་ནས་ཞལ་གྱེས་ཏེ་བོད་ལྗོངས་གཞིས་རྩེའི་བཀྲིས་ལྷུན་པོར་པཎ་ཆེན་སྐུ་ཕྲེང་ལྔ་པ་ནས་དགུ་པའི་བར་གྱི་སྐུ་
གདུང་བཀྲ་ཤིས་རྣམ་རྒྱལ་གྱི་རབ་གནས་མཛད་སྒོ་གཙོ་སྐྱོང་གནང་བར་ཕེབས་པ་ཡིན་ཞིང་༧ཀུན་གཟིགས་རིན་
པོ་ཆེ་སྐུ་ངོ་མས་བཀའ་བཀོད་གནང་བའི་འོག་ཐེངས་འདིའི་རབ་གནས་མཛད་སྒོ་ཕུན་སུམ་ཚོགས་པོའི་སྒོ་ནས་
461



ལེགས་གྲུབ་བྱུང༌། རབ་གནས་མཛད་སྒོར་རྗེ་བཙུན་བླ་མ་དམ་པ་མཆོག་ལ་གདན་ཞུའི་ཡི་གེ་འབྱོར་སྐབས་
ཕེབས་འདོད་ཆེ་ཡང་དཔེ་ཁྲིད་མང་བའི་དབང་གིས་ཕེབས་ཐུབ་མེད། ༧ཀུན་གཟིགས་རིན་པོ་ཆེ་དགོངས་པ་
གཞན་དོན་དུ་གཤེགས་རྗེས་ཀྲུང་དབྱང་ནས་ཁོང་ནི་རླབས་ཆེན་གྱི་རྒྱལ་གཅེས་རིང་ལུགས་པ་དང་། སྐད་གྲགས་
ལྡན་པའི་རྒྱལ་དོན་གནང་སྒོ་མཁས་ཅན། ཀྲུང་གོའི་གུང་ཁྲན་ཏང་གི་ལྷག་བསམ་ཟོལ་མེད་ཀྱི་གྲོགས་པོ། ཀྲུང་
གོ་བོད་བརྒྱུད་ནང་བསྟན་ཆོས་ལུགས་ཀྱི་ཁྱད་དུ་འཕགས་པའི་གཙོ་འཛིན་ཞེས་གདེང་འཇོག་ཤིན་ཏུ་ཆེན་པོ་ཞུས།
༧ཀུན་གཟིགས་རིན་པོ་ཆེ་དགོངས་པ་གཞན་དོན་དུ་གཤེགས་པའི་གནས་ཚུལ་རྗེ་བཙུན་བླ་མ་དམ་པ་ཉིད་ཀྱིས་
ཐོས་མ་ཐག་ཐུགས་ཕམ་ཤིན་ཏུ་ཆེན་པོ་གནང་བ་དང་ལམ་སེང་སློབ་མ་རྣམས་དང་མཉམ་དུ་ཡང་སྲིད་རིན་པོ་ཆེ་
མགྱོགས་མྱུར་ཕེབས་པའི་སྨོན་ལམ་སོགས་སྐྱོན་གནང་། ༧ཀུན་གཟིགས་པཎ་ཆེན་རིན་པོ་ཆེ་དགོངས་པ་གཞན་
དོན་དུ་གཤེགས་རྗེས་ཀྱི་ཉིན་གསུམ་པར་རྒྱལ་སྲིད་སྤྱི་ཁྱབ་ཁང་ནས་ འདས་མཇུག་དང་ཡང་སྲིད་རིན་པོ་ཆེ་
འཁྲུལ་བྲལ་ངེས་རྙེད་བྱོན་རྒྱུའི་གནད་དོན་སྐོར་གྱི་ཆོད་དོན་དོན་ཚན་གསུམ་གཏན་འབེབས་གནང་ཡོད་པ་སྟེ།
གཅིག གཞིས་རྩེ་གྲོང་ཁྱེར་གྱི་བཀྲིས་ལྷུན་པོ་དགོན་པར་༧སྐྱབས་མགོན་ཀུན་གཟིགས་པཎ་ཆེན་ཐམས་ཅད་
མཁྱེན་པ་སྐུ་ཕྲེང་བཅུ་པ་བློ་བཟང་འཕྲིན་ལས་ལྷུན་གྲུབ་ཆོས་ཀྱི་རྒྱལ་མཚན་དཔལ་བཟང་པོ་མཆོག་གི་གདུང་རྟེན་
དང་མཆོད་ཁང་བཞེངས་ནས་མི་རབས་རྗེས་མས་མཇལ་ཁ་ཞུ་བ་དང་ཁོང་གི་རྒྱལ་གཅེས་ཆོས་གཅེས་ཀྱི་མཛད་
རྗེས་དྲན་གསོ་བྱེད་རྒྱུ་དང༌། གདུང་རྟེན་དང་མཆོད་ཁང་བཞེངས་རྒྱུའི་ལས་དོན་ནི་བོད་རང་སྐྱོང་ལྗོངས་མི་
དམངས་སྲིད་གཞུང་དང་བཀྲིས་ལྷུན་པོ་དགོན་པའི་དམངས་གཙོ་བདག་གཉེར་ཨུ་ཡོན་ལྷན་ཁང་ལ་ཐུན་མོང་དུ་
བསྒྲུབ་རྒྱུའི་འགན་བཀྲི་རྒྱུ་དང་དེའི་འགྲོ་གྲོན་རྒྱལ་ཁབ་ཀྱིས་ཆེད་མངགས་གཏོངརྒྱུ་དང་། གཉིས། བཀྲིས་ལྷུན་
པོའི་དགོན་པའི་དམངས་གཙོ་བདག་གཉེར་ཨུ་ཡོན་ལྷན་ཁང་གིས་བོད་བརྒྱུད་སངས་རྒྱས་ཆོས་ལུགས་ཀྱི་ཆོ་ག་
ལྟར་མྱ་ངན་ཞུ་བའི་བྱེད་སྒོ་སྤེལ་རྒྱུ་དང་སྐུ་གདུང་གཅེས་ཚགས་སོགས་ཀྱི་ལས་དོན་བསྒྲུབ་རྒྱུ་དང་དེའི་འགྲོ་གྲོན་
རྒྱལ་ཁབ་ཀྱིས་ཆེད་མངགས་གཏོང་རྒྱུ། གསུམ། བཀྲིས་ལྷུན་པོ་དགོན་པའི་དམངས་གཙོ་བདག་གཉེར་ཨུ་ཡོན་
ལྷན་ཁང་གིས་འགན་འཁུར་རྒྱུ་དང་འབྲེལ་དགོས་ངེས་ལ་གཞིགས་ཏེ་ཀྲུང་གོ་ནང་བསྟན་མཐུན་ཚོགས་བོད་ཡན་
ལག་མཐུན་ཚོགས་ལ་གཞོགས་འདེགས་གནང་རོགས་ཞུས་ཏེ་༧ཀུན་གཟིགས་པཎ་ཆེན་ཐམས་ཅད་མཁྱེན་པ་སྐུ་
ཕྲེང་བཅུ་པ་བློ་བཟང་འཕྲིན་ལས་ལྷུན་གྲུབ་ཆོས་ཀྱི་རྒྱལ་མཚན་དཔལ་བཟང་པོ་མཆོག་གི་ཡང་སྲིད་རིན་པོ་ཆེ་
འཁྲུལ་བྲལ་ངེས་རྙེད་འདྲི་འཚོལ་དང་། ངོས་འཛིན་ཞུ་རྒྱུ་སོགས་ཀྱི་ལས་དོན་བསྒྲུབས་ནས་རྒྱལ་སྲིད་སྤྱི་ཁྱབ་ཁང་
ལ་ཆོག་མཆན་འགོད་རྒྱུར་འབུལ་རྒྱུ་བཅས། ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་རྒྱལ་སྲིད་སྤྱི་ཁྱབ་ཁང་གི་ཙུང་
ལི་ལི་ཕེང་གིས། 1989ལོའི་ཟླ་ཚེས3ཉིན་བོད་ལྗོངས་དད་ལྡན་སེར་སྐྱ་མང་ཚོགས་དང་ལས་རིགས་ཁག་གི་མི་
སྣ་ཆིག་སྟོང་ལྔ་བརྒྱ་ལྷག་ཙམ་གྱིས་ལྷ་སར་མྱ་ངན་ཚོགས་འདུ་ཟབ་རྒྱས་ཞིག་ཚོགས་པ་དང་། འཕགས་པ་ལྷ་རིན་
པོ་ཆེ་ནས་མྱ་ངན་ཞུ་བའི་ཚོགས་འདུ་གཙོ་སྐྱོང་གནང་བ་དང་རང་སྐྱོང་ལྗོངས་ཀྱི་ཧྲུའུ་ཅི་ཧུའུ་ཅིན་ཐའོ་ཡིས་མྱ་
ངན་ཞུ་ཚིག་གསུངས།1989ལོའིཟླ2ཚེས15ཉིན་གྱི་ཕྱི་དྲོར་ཏང་དང་རྒྱལ་ཁབ་ཀྱི་འགོ་ཁྲིད་པ་དང་རྒྱལ་སའི་ལས་
462



རིགས་ཁག་གི་མི་སྣ་ཆིག་སྟོང་ལྷག་ཙམ་གྱིས་ཡིད་ཤིན་ཏུ་སྐྱོ་བའི་ངང་ནས་མི་དམངས་ཚོགས་ཁང་ཆེན་མོར་མྱ་
ངན་ཞུ་བའི་ཚོགས་འདུ་གཟབ་རྒྱས་ཤིག་ཚོགས། རྒྱལ་ཁབ་ཀྱི་གཙོ་འཛིན་དབྱང་ཧྲང་ཁུན་གྱིས་མྱ་ངན་ཞུ་པའི་
ཚོགས་འདུ་གཙོ་སྐྱོང་གནང་བ་དང་རྒྱལ་ཡོངས་མི་དམངས་འཐུས་མི་ཚོགས་ཆེན་རྒྱུན་ལས་ཨུ་ཡོན་ལྷན་ཁང་གི་ཨུ་
ཡོན་ཀྲང་ཝན་ལིས་མྱ་ངན་ཞུ་ཚིག་གསུངས། 1989ལོའི་ཟླ5ཚེས26ཉིན་རྗེ་བཙུན་བླ་མ་དམ་པ་མཆོག་ནས་
༧ཀུན་གཟིགས་རིན་པོ་ཚེའི་སྐུ་གདུང་རིན་པོ་ཆེ་གཞིས་རྩེ་བདེ་ཆེན་སྐལ་བཟང་ཕོ་བྲང་ནས་བཀྲ་ལྷུན་དགོན་དུ་
ཕེབས་སྐྱེལ་ཞུ་བར་ཕེབས། ༧ཀུན་གཟིགས་པཎ་ཆེན་སྐུ་ཕྲེང་བཅུ་པའི་གདུང་རྟེན་བཞུགས་ཡུལ་མཆོད་ཁང་
སྲིད་གསུམ་རྣམ་རྒྱལ་ནི་བོད་རབ་བྱུང་བཅུ་བདུན་པའི་རབ་མྱོས་ལྕགས་རྟ་ལོའི་ཟླ་བ་བདུན་པའི་ཚེས་བཅུ་དགུ་སྤྱི་
ལོ་1990ལོའི་ཟླ་9ཚེས8ཉིན་ལས་སྒོ་ཚུགས། 1993ལོའི་ 8ཚེས30ཉིན་ སྐུ་ གདུང་ཙན་དན་ སྒྲོམ་ནང་
བཞུགས་སུ་གསོལ། ཟླ་9ཚེས༣ ཉིན་རྒྱལ་དོན་ཨུ་ཡོན་རྒྱལ་སྲིད་སྤྱི་ཁྱབ་ཁང་གི་དྲུང་ཆེ་ལོའོ་ཀན་གསེར་གདུང་
ལེགས་གྲུབ་བྱུང་བའི་རབ་གནས་མཛད་སྒོར་ཕེབས། མཆོད་ཁང་སྲིད་གསུམ་རྣམ་རྒྱལ་དེ་ཉིད་གསར་བཞེངས་
བྱེད་ཆེད་རྒྱལ་སྲིད་སྤྱི་ཁྱབ་ཁང་གིས་ཆེད་དངུལ་སྒོར་ཁྲི་དྲུག་སྟོང་བཞི་བརྒྱ་བཅུ་མེད་དྲུག་དང་། གསེར་སྤྱི་རྒྱ་
དྲུག་བརྒྱ་བཅུ་བཞི་དང༌། དངུལ་སྤྱི་རྒྱ་ཉིས་བརྒྱ་བདུན་ཅུ་དོན་ལྔ། དེ་བཞིན་རང་སྐྱོང་ལྗོངས་སྲིད་གཞུང་།
འབྲེལ་ཡོད་ཚན་པས་མ་དངུལ་དང་དངོས་ཟོག་འཛུགས་སྐྲུན་རྒྱུ་ཆ་སོགས་འགྲོ་གྲོན་འབོར་ཆེན་བཏང་ཡོད་ལ་རྒྱ་
ཆེའི་ཆོས་དད་སེར་སྐྱ་མང་ཚོགས་ཀྱིས་ཀྱང་རང་མོས་ངང་ཞལ་འདེབས་འབུལ་བ་བསམ་གྱིས་མི་ཁྱབ་པ་ཕུལ་ཡོད་
པ་ལས་གསར་བཞེངས་བྱས་པ་ཡིན་ཞིང་རྒྱལ་ཁབ་བཙུགས་པ་ནས་ཆོས་ལུགས་ཀྱི་གཙོ་འཛིན་ལ་བཟོ་སྐྲུན་ཞུས་
པའི་གསེར་གྱི་མཆོད་སྡོང་ཨང་དང་པོ་དེ་ཡིན། 1990ལོའིཟླ10ཚེས18ཉིན་རྒྱལ་སྲིད་སྤྱི་ཁྱབ་ཁང་གིས་ཆོག་
མཆན་གནང་བ་བརྒྱུད་པཎ་ཆེན་རིན་པོ་ཆེའི་ཡོངས་འཛིན་རྒྱ་ཡག་སྤྲུལ་སྐུ་དང་བཀྲས་ལྷུན་དགོན་པའི་དམངས་
གཙོ་བདག་གཉེར་ཨུ་ཡོན་ལྷན་ཁང་གི་དེ་སྔའིདབུ་འཛིན་བྱ་བྲལ་སྤྲུལ་སྐུ་གཉིས་ནས་འགན་འཁུར་བའི་ཡང་སྲིད་
བཙལ་འཚོལ་ལས་དོན་འགོ་ཁྲིད་ཚོགས་ཆུང་དང་། རྒྱལ་ཡོངས་མི་དམངས་མཐུན་ཚོགས་ཀྱི་ཨུ་ཡོན་ཀྲང་གཞོན་
པ་འཕགས་པ་ལྷ་དགེ་ལེགས་རྣམ་རྒྱལ་དང་ཀྲུང་གོ་ནང་བསྟན་མཐུན་ཚོགས་ཀྱི་ཚོགས་གཙོ་ཀྲོའོ་ཕུའུ་ཁྲུ་ཡིས་སྤྱི་
ཁྱབ་འཇུས་འདོན་པ་གནང་བའི་༧པཎ་ཆེན་རིན་པོ་ཆེའི་ཡང་སྲིད་བཙལ་འཚོལ་ཇུས་འདོན་ཚོགས་ཆུང་བཙུགས་
ནས་ཀྲུང་དབྱང་ནས་༧པཎ་ཆེན་རིན་པོ་ཆེའི་ཡང་སྲིད་བཙལ་འཚོལ་གྱི་ལས་དོན་ཚོགས་འདུ་སྔ་རྗེས་ཐེངས་
གསུམ་སྐོང་ཚོགས་གནང་། ཐེངས་དང་པོའི་ལས་དོན་ཚོགས་འདུ་དེ་1991ལོའི་ཟླ་4ཚེས6ཉིན་སྐོང་ཚོགས་
གནང་བ་རེད། པེ་ཅིང་དུ་རྗེ་བཙུན་བླ་མ་དམ་པ་མཆོག་ལ་འཚམས་འདྲི་གནང་བར་ཕེབས་མཁན་གྲས་སུ་ཀྲུང་
དབྱང་འཐབ་ཕྱོགས་གཅིག་གྱུར་པུའུ། རྒྱལ་ཁབ་ཆོས་དོན་ཅུས། ཀྲུང་གོ་བོད་བརྒྱུད་མཐོ་རིམ་ནང་བསྟན་སློབ་
གླིང་སོགས་ཀྱི་དབུ་ཁྲིད་དང་། ཀུན་མཁྱེན་འཇམ་དབྱངས་བཞད་པ་དང་གུང་ཐང་རིན་པོ་ཆེ། ནགས་ཚང་རིན་
པོ་ཆེ། འཇམ་པོ་རིན་པོ་ཆེ་སོགས་བླ་སྤྲུལ་མང་པོ་ཞིག་ཕེབས་སོང་། 1993ལོའི་ཟླ་ཚེས20ཉིན་བཙལ་འཚོལ་
ལས་དོན་ཚོགས་འདུ་ཐེངས་གཉིས་པ་སྐོང་ཚོགས་གནང་། ཚེས་18ཉིན་རྗེ་བཙུན་བླ་མ་དམ་པ་ཉིད་ལྷ་ས་ནས་
463



ཐོན། ཉིན་དགུང་ཡོལ་ཙམ་ལ་པེ་ཅིང་ཅིན་ཞིའི་མགྲོན་ཁང་དུ་ཕེབས་འབྱོར་བྱུང་། ཚོགས་འདུ་དེའི་ཐོག་སྐབས་
དེའི་བཙལ་འཚོལ་ལས་དོན་གྱི་དོན་དངོས་ལ་གཞིགས་ནས་གང་འདྲ་བྱས་ཏེ་བཙལ་འཚོལ་ལས་དོན་གྱི་གོམ་
སྟབས་མགྱོགས་སུ་གཏོང་རྒྱུ་དང༌། བསམ་བློ་གཅིག་གྱུར། ངོས་འཛིན་མཐོར་གཏོང་བཅས་ཀྱི་ཐད་བླང་བྱ་
གཏོན་པ་མ་ཟད་བཙལ་འཚོལ་ལས་དོན་གྱི་རྩ་དོན་ཡང་གསལ་པོ་བཏོན་ཡོད་པ་ནི་རྒྱལ་དོན་ཨུ་ཡོན་རྒྱལ་སྲིད་སྤྱི་
ཁྱབ་ཁང་གི་དྲུང་ཡིག་ཆེན་མོ་བ་ལོའོ་ཀན་གྱིས་རྒྱལ་སྲིད་སྤྱི་ཁྱབ་ཁང་གི་ཚབ་གནང་ནས་ཡང་སྲིད་བཙལ་འཚོལ་
ལས་དོན་ཐད་ངེས་པར་དུ་རྒྱུན་འཁྱོངས་བྱེད་དགོས་པའི་རྩ་དོན་ལྔ་བཏོན་གནང་ཡོད་པ་སྟེ། (1) རྒྱལ་གཅེས་
རིང་ལུགས་ཀྱི་རྩ་དོན། (2) བཀྲ་ལྷུན་དགོན་པས་འགན་འཁུར་རྒྱུའི་རྩ་དོན། (3) རྒྱལ་ནང་དུ་བཙལ་
འཚོལ་ཞུ་རྒྱུའི་རྩ་དོན། (4) ཀྲུང་དབྱང་གི་ཆོག་མཆན་ཞུ་རྒྱུའི་རྩ་དོན། (5) བཀྲ་ལྷུན་དགོན་དུ་ཁྲི་འདོན་
དང་གསོ་སྐྱོང་བྱ་རྒྱུའི་རྩ་དོན་བཅས་ཡིན། 1994ལོའི་ཟླ་5ཚེས་14ཉིན་ཕྱི་རྒྱལ་ནས་པཎ་ཆེན་རིན་པོ་ཆེའི་ཡང་
སྲིད་ཁྱབ་བསྒྲགས་བྱས། དེ་སྔོན་བཀྲས་ལྷུན་དགོན་མི་རེ་ཟུང་གིས་བཙལ་རྙེད་བྱུང་བའི་བྱིས་པ་25ཡི་མིང་དང་
འདྲ་པར་ཕྱི་རྒྱལ་དུ་བསྐུར་བ་རེད། 1995ལོའི་ཟླ11ཚེས8ཉིན་བཙལ་འཚོལ་ལས་དོན་ཚོགས་འདུ་ཐེངས་
གསུམ་པ་སྐོང་ཚོགས་གནང༌། ཚོགས་འདུས་ཡང་སྲིད་ངོས་འཛིན་ཞུ་བར་ངེས་པར་དུ་གསེར་བུམ་དཀྲུག་འདོན་
དང་ཀྲུང་དབྱང་སྲིད་གཞུང་གི་ཆོག་མཆན་ཐོབ་དགོས་པར་གཅིག་གྱུར་ཐོག་ངོས་འཛིན་བྱས་པ་དང་བློ་མཐུན་ལི་
རུའེ་ཧོན་གྱིས་གལ་ཆེའི་གསུང་བཤད་དང༌། སྤྱི་ཁྱབ་ཧྲུའུ་ཅི་ཅང་ཙེ་མིན་དང་། པེ་ཅིང་དུ་ཡོད་པའི་ཀྲུང་དབྱང་
ཆབ་སྲིད་ཅུས་ཀྱི་རྒྱུན་ལས་ཨུ་ཡོན་སོགས་ནས་ཚོགས་འདུར་ཕེབས་མཁན་རྣམས་ལ་མཇལ་འཕྲད་གནང་།
བཀྲས་ལྷུན་དགོན་པའི་མཁན་པོ། བླ་སྤྲུལ། ལས་སྣེ་སོགས་ནས་ཆོས་ཕྱོགས་ཀྱི་འགྲོ་ལུགས་དང་གོ་རིམ་ལྟར་
གསོལ་འདེབས་དང་། མཚོ་མཇལ་ཞུ་བ། དེ་བཞིན་བཙལ་འཚོལ་ཐེངས་དང་པོ་དང་བཙལ་འཚོལ་ཐེངས་
གཉིས་པ་ཐེངས་གསུམ་པ་བཅས་བྱས་ཏེ་བོད་ལྗོངས། མཚོ་སྔོན། ཀན་སུའུ། སི་ཁྲོན། ཡུན་ནན་བཅས་ཞིང་
ཆེན་ལྔ་དང་རྫོང་ཁག་བཞི་བཅུ་ཞེ་དྲུག་ནས་སྐྱེས་རྟགས་བཟང་བའི་ཁྱེའུ28བཙལ་རྙེད་བྱུང་བ་དང་དེའི་ནང་
ནས་བདུན་འདེམས་སྒྲུག་བྱས་པ་དང་མཐར་འོས་སྤྲུལ་གསུམ་ལྷ་རི་རྫོང་རྒྱལ་མཚན་ནོར་བུ། ཨ་མདོ་རྫོང་ཀུན་
བཟང་དབང་འདུས། ལྷ་ ས་གྲོང་ཁྱེར་ངག་དབང་རྣམ་གྲོལ་བཅས་གཏན་འཁེལ་བྱས་ནས་བོད་ལྗོངས་མི་
དམངས་སྲིད་གཞུང་ལ་སྙན་ཞུ་དང་རྒྱལ་སྲིད་སྤྱི་ཁྱབ་ཁང་ལ་འོས་སྤྲུལ་གསུམ་པོའི་ནང་ནས་གཅིག་པཎ་ཆེན་རིན་
པོ་ཆེའི་ཡང་སྲིད་འཁྲུལ་བྲལ་དུ་ངོས་འཛིན་ཞུ་ཆེད་གསེར་བུམ་དཀྲུག་འདོན་གྱི་ཆོག་མཆན་ཞུས། བོད་ཤིང་ཕག་
ལོའི་ཟླ10ཚེས8ཉིན་སྟེ་སྤྱི་ལོ1995ལོའི་ཟླ11ཚེས29ཉིན་གྱི་ཞོགས་པ་ལྷ་ལྡན་གཙུག་ལག་ཁང་ཇོ་བོ་ཤཱཀྱ་ཐུབ་
པའི་སྐུ་གདུན་དུ་༧ཀུན་གཟིགས་པཎ་ཆེན་རིན་པོ་ཆེའི་འོས་སྤྲུལ་གསུམ་གྱི་མཚན་བྱང་གསེར་བུམ་རིན་པོ་ཆེའི་
ནང་བླུགས་ཏེ་སྔ་སྲོལ་ལྟར་སྐུ་རིམ་ཆོ་ག་རྫོགས་པར་མཛད་རྗེས་གསེར་བུམ་དཀྲུག་འདོན་གྱིས་ཡང་སྲིད་ངེས་
གཏན་ཞུས། དེ་ཉིན་རྒྱལ་སྲིད་སྤྱི་ཁྱབ་ཁང་གི་སྐུ་ཚབ་རྒྱལ་དོན་ཨུ་ཡོན་ལོའོ་ཀན་གྱིས་རྒྱལ་སྲིད་སྤྱི་ཁྱབ་ཁང་གི་
ཆོག་མཆན་ཡི་གེ་ཁྱབ་བསྒྲགས་གནང་བ་དང་འབྲེལ་གསེར་བུམ་དཀྲུག་འདོན་མཛད་སྒོར་ལྟ་ཞིབ་ཀྱང་གནང་།
464



རྒྱལ་སྲིད་སྤྱི་ཁྱབ་ཁང་གི་ཆེད་མངགས་མི་སྣ་རང་སྐྱོང་ལྗོངས་ཀྱི་ཀྲུའུ་ཞི་རྒྱལ་མཚན་ནོར་བུས་མཛད་སྒོ་གཙོ་སྐྱོང་
གནང་། རྒྱལ་སྲིད་སྤྱི་ཁྱབ་ཁང་གི་ཆེད་མངགས་མི་སྣ་རྒྱལ་སྲིད་སྤྱི་ཁྱབ་ཁང་ཆོས་ལུགས་ལས་དོན་དོ་དམ་ཅུས་ཀྱི་
ཅུས་ཀྲང་ཡེ་ཞའོ་ཝུན་གྱིས་བྱང་བུར་ལྟ་ཞིབ་དང་འབྲེལ་གོ་ཤུབས་ཀྱི་ནང་དུ་བླུགས་ནས་ཁ་བརྒྱབ། བཀྲས་ལྷུན་
དམངས་བདག་གི་ཀྲུའུ་རེན་ཡང་སྲིད་བཙལ་འཚོལ་གྱི་འགོ་ཁྲིད་ཚོགས་ཆུང་གི་འགན་འཁུར་བ་བླ་མ་ཚེ་རིང་ནས་
གསེར་བུམ་ནང་མཚན་བྱང་བཅུག རྗེ་བཙུན་བླ་མ་དམ་པ་ཉིད་ནས་གསེར་བུམ་གྱི་ཁེབས་གཅོད་ཕྱེ་གནང་ནས་
དཀྲུགས་པ་དང་མཚན་བྱང་གཅིག་འཐེན་པ་ལ། ཡབ་བསོད་ནམས་གྲགས་པ་དང༌། ཡུམ་སངས་རྒྱས་སྒྲོན་མ་
ལ་སྤྱི་ལོ་1990ལོའིཟླ2ཚེས13བོད་རབ་བྱུང་བཅུ་བདུན་པའི་ས་སྦྲུལ་ལོའི་ཟླ12ཚེས19ཉིན་འཁྲུངས་པའི་ཁྱེའུ་
རྒྱལ་མཚན་ནོར་བུའི་མཚན་བྱང་གསེར་བུམ་ནང་ནས་ཐོན་པ་དང་ཆུ་ཚོད་ལྔ་དང་སྐར་མ་བཞི་བཅུ་ཡོལ་ཙམ་ལ་
དམ་པ་མཆོག་ནས་ཡང་སྲིད་རིན་པོ་ཆེའི་དབུ་སྐྲ་གཙུག་ཕུད་བཞེས་པ་དང་འབྲེལ་མཚན་རྗེ་བཙུན་བློ་བཟང་
བྱམས་པ་ལྷུན་གྲུབ་ཆོས་ཀྱི་རྒྱལ་པོ་དཔལ་བཟང་པོ་ཞེས་གསོལ། ཚེས་29ཉིན་གྱི་ཕྱི་དྲོའི་ཆུ་ཚོད་བཞི་པ་ཙམ་ལ་
རྒྱལ་སྲིད་སྤྱི་ཁྱབ་ཁང་གི་སྐུ་ཚབ་ལོའོ་ཀན་གྱིས་གསེར་བུམ་དཀྲུག་འདོན་བྱས་པ་བརྒྱུད་ངོས་འཛིན་ཞུས་པའི་རྒྱལ་
མཚན་ནོར་བུ་པཎ་ཆེན་ཨེར་ཏེ་ནི་སྐུ་ཕྲེང་བཅུ་གཅིག་པར་རྒྱུན་འཛིན་གནང་བར་ཆེད་མངགས་ཆོག་མཆན་
གནང་རྒྱུའི་སྐོར་གྱི་རྒྱལ་སྲིད་སྤྱི་ཁྱབ་ཁང་གི་མཆན་འགོད་བཀའ་ལན་སྒྲོག་སྦྱངས་གནང་། པཎ་ཆེན་སྐུ་ཕྲེངབཅུ་
གཅིག་པ་ཆོས་ཀྱི་རྒྱལ་པོ་མཆོག་ཁྲི་འདོན་མཛད་སྒོ་དེ་1995ལོའ་ཟླ་12ཚེས9ཉིན་གཞིས་རྩེ་བཀྲིས་ལྷུན་པོར་
སྐོང་ཚོགས་གནང་བ་ནས། རྒྱལ་སྲིད་སྤྱི་ཁྱབ་ཁང་གི་ཆོག་མཆན་ཡི་གེ་སྒྲོག་སྦྱངས་གནང་བ་དང་སྦྲགས་མཛད་
སྒོ་ཆེན་མོའི་ཐོག་བཀྲས་ལྷུན་དགོན་པར་གསེར་ཡིག་སྒོ་བན་དང་གསེར་ཐམ་དང་གསེར་གྱི་འཇའ་ས་བསྩལ།
1996ལོའིཟླ6ཚེས1 བཀྲ་ཤིས་ལྷུན་པོར་པཎ་ཆེན་སྐུ་ཕྲེང་བཅུ་གཅིག་པ་རྗེ་བཙུན་བློ་བཟང་བྱམས་པ་ལྷུན་གྲུབ་
ཆོས་ཀྱི་རྒྱལ་པོ་མཆོག་རྗེ་བཙུན་བླ་མ་དམ་པ་མཆོག་ནས་མཁན་པོ་དང་། བཀྲས་ལྷུན་དགོན་མཚན་ཉིད་གྲྭ་ཚང་
གི་མཁན་པོ་དཀའ་ཆེན་མིག་དམར་སྲིད་ཐར་མཆོག་ནས་སློབ་དཔོན་མཛད། གཞན་ཡང་གྲོགས་དན་པ་དང༌།
དུས་གོ་བ། གོས་ཚག་པ་སོགས་བསླབ་གསུམ་ལྡན་པའི་དགེ་འདུན་གྲངས་ཚང་གི་དབུས་སུ་ཁྱིམ་མེད་པར་རབ་
ཏུ་བྱུང་། 2005ལོའི་ཟླ་བ་10པའི་ནང་ཀུན་གཟིགས་པཎ་ཆེན་སྐུ་ཕྲེང་བཅུ་གཅིག་པ་ཆོས་ཀྱི་རྒྱལ་པོ་མཆོག་
དགའ་ལྡན་དུ་ཕེབས་ནས་འཇམ་མགོན་བླ་མ་ཙོང་ཁ་པ་ཆེན་པོའི་གསེར་གདུང་ཆེན་མོ་དང་རྗེ་བཙུན་བླ་མ་དམ་
པ་ཉིད་ཀྱི་གདུང་རྟེན་རིན་པོ་ཆེ་མཇལ་བར་ཕེབས། འོས་སྤྲུལ་གཞན་གཉིས་པོ་ཡང་ད་ལྟ་བཀྲིས་ལྷུན་པོར་ཕྱག་
དཔེ་གཟིགས་མུས་ལ་ངག་དབང་རྣམ་གྲོལ་མཆོག་ཁྱུང་པོ་སྐུ་ཕྲེང་གསུམ་པར་ཀུན་མཁྱེན་འཇམ་དབྱངས་བཞད་
པས་ངོས་འཛིན་ཞུས། ཁོང་སྤྱི་ལོ་1996ལོར་བཞད་མཐོང་སྨོན་རྫོང་དུ་ཡོད་པའི་བཀྲ་ཤིས་དགེ་འཕེལ་དགོན་
པར་ཁྲི་འདོན་ཟབ་རྒྱས་གནང་། གདན་ས་བཀྲ་ཤིས་དགེ་འཕེལ་འདི་ཐོག་མར་འདེབས་པ་པོ་སྟོད་འབྲུག་བཀའ་
བརྒྱུད་པའི་གྲུབ་ཐོབ་ཀུན་འཕེལ་ཞེས་པ་དེ་ཡིན་ལ། བླ་མ་དེས་དགོན་དེར་རང་གི་མཚན་ཟུར་ནས་དྲས་ཏེ་བཀྲ་
ཤིས་དགེ་འཕེལ་ཞེས་བཏགས། རྗེས་ནས་དགེ་ལུགས་བླ་མ་མགོན་པོ་དཔལ་ཞེས་པས་ཞལ་ངོ་ནམ་མཁའ་དབང་
465



རྒྱལ་གྱིས་རྒྱབ་སྐྱོར་བྱས་པར་བརྟེན་ནས་དགེ་ལུགས་སུ་བསྒྱུར། འོན་ཀྱང་དགོན་པའི་མིང་མ་འགྱུར་བར་རང་
འཇགས་སུ་བཞག་པ་རེད། །
དྲུག་པ། དགའ་ལྡན་དགོན་དུ་པར་ཤིང་མང་པོ་བརྐོས་ནས་པར་ཁང་བཞེངས་པའི་སྐོར།
རྗེ་བཙུན་བླ་མ་དམ་པ་མཆོག་ནས་སྐུ་ཚེ་གང་པོར་འདོད་ཆུང་ཆོག་ཤེས་ཁོ་ན་མཛད་དེ་བླ་བྲང་དང་ཕྱག་
མཛོད་ཟེར་བ་ལྟ་ཅི་བཞུགས་གནས་ཀྱང་གནས་སྐབས་ཙམ་ལས་གཏན་དུ་བདག་པའི་བཞུགས་གནས་མེད་ལ་
ཕྱག་དངུལ་ཏོག་ཙམ་ཡོད་པ་རྣམས་ཆུད་ཟོས་སུ་མ་སོང་བར་དགེ་ཕྱོགས་ཁོ་ནར་སྨིན་པ་གནང་གི་ཡོད། རྗེ་
བཙུན་བླ་མ་དམ་པ་མཆོག་བོད་ལྗོངས་ནང་བསྟན་སློབ་གྲྭར་དཔེ་ཁྲིད་གནང་བར་ཕེབས་རྗེས་སློབ་གྲྭའི་སློབ་མ་
རྣམས་ལ་དཔེ་ཆ་དཀོན་པའི་གནས་ཚུལ་ཐག་གཅོད་ཡོང་ཆེད་ཁོང་སྐུ་སྒེར་གྱིས་ཕྱག་དངུལ་ཕོན་ཆེན་བཏང་ནས་
པར་པ་དཔལ་ལྡན་ལགས་དང་འབྲེལ་བ་གནང་ནས་སྔོན་ལ་པཎ་ཆེན་བསོད་གྲགས་ཀྱི་ཡིག་ཆ་རྣམས་པར་བརྐོས་
ཡོད་པ་དཔེར་ན། པཎ་ཆེན་བསོད་གྲགས་ཀྱི་དོན་བདུན་ཅུ། གྲུབ་མཐའ་བློ་གསལ་སྤྲོ་བ་བསྐྱེད་པའི་ལྗོན་པ།
ཚད་མ་རྣམ་འགྲེལ་གྱི་དཀའ་འགྲེལ་དགོངས་པ་རབ་གསལ། ཕར་ཕྱིན་གྱི་འགྲེལ་པ་ཡུམ་དོན་གསལ་བའི་སྒྲོན་མེ།
དབུ་མའི་སྤྱི་དོན་ཟབ་དོན་གསལ་བའི་སྒྲོན་མེ། དབུ་མའི་མཐའ་དཔྱོད་ཟབ་དོན་ཡང་གསལ་སྒྲོན་མེ། ཆོས་
མངོན་པ་མཛོད་ཀྱི་དགོངས་པ་ལེགས་པར་བཤད་པ་ཤེས་བྱ་རབ་གསལ། འདུལ་བའི་རྣམ་བཤད་ལུང་རིགས་ཉི་
མ་ལས་རབ་བྱུང་གི་གཞི་དང་རྣམ་འབྱེད་ཀྱི་འགྲེལ་པ་དང་། ཞུ་བ་སྤྱི་བསྟན་གྱི་འགྲེལ་པ། གཞི་བཅུ་དྲུག་གི་
འགྲེལ་པ་བཅས་པོད་ཀ་ཁ་ག རྗེས་ལ་རིམ་པས་པར་བརྐོས་སྦྱིན་བདག་མང་དུ་ཕྱིན་པས་རྗེ་བཙུན་པའི་ཡིག་ཆ་
དང་། རྗེ་ཙོང་ཁ་པ་ཆེན་པོའི་གསུང་འབུམ་པོད་བཅོ་བརྒྱད། རྒྱལ་ཚབ་རྗེའི་གསུང་འབུམ་པོད་བརྒྱད། མཁས་
གྲུབ་རྗེའི་གསུང་འབུམ་པོད་བཅུ་གཉིས་བཅས་ཡབ་སྲས་གསུམ་གྱི་གསུང་འབུམ་ཆ་ཚང་པར་བརྐོས་གནང་ནས་
པར་ཤིང་རྣམས་ད་ལྟ་དགའ་ལྡན་དགོན་ལ་བཞུགས། འབྲས་སྤུངས་མགོན་དུ་བཞུགས་པའི་འདུལ་བ་འཛིན་པ་
མཁས་པའི་དབང་པོ་རྒན་བློ་བཟང་བྱང་ཆུབ་མཆོག་ནས་ད་ལྟ་གསུང་འབུམ་རྣམས་ཞུ་དག་བཏང་མུས་ལ།
སྐབས་དེ་དུས་དགའ་ལྡན་མགོན་པའི་པར་ཁང་གི་འགན་འཁུར་བ་དགེ་ཟུར་ཐུབ་བསྟན་དང་རྒན་བློ་བཟང་བཀྲ་
ཤིས། སྐུ་ཞབས་གཡུ་ལོ། རྒན་ཆུང་བདག རྒན་བློ་བཟང་ཕུན་ཚོགས་བཅས་ནས་གནང་མྱོང་བ་མ་ཟད་རྒན་བློ་
བཟང་ཕུན་ཚོགས་( ད་ལྟ་དགའ་ལྡན་དགོན་པའི་ཀྲུའུ་རིན་ཡིན།) ལགས་ནས་ད་ལྟ་མུ་མཐུད་ནས་པར་ཁང་གི་
འགན་འཁུར་མུས་ལ། རྗེ་བཙུན་བླ་མ་དམ་པ་མཆོག་གི་ཐུགས་དགོངས་ལྟར། སྲིད་གཞུང་ནས་དགའ་ལྡན་
པར་ཁང་ཆེན་མོ་རྒྱབ་ཆོག་པའི་ཆོག་མཆན་ཕེབས། འབྲོག་རི་བོ་དགའ་ལྡན་རྣམ་པར་རྒྱལ་བའི་པར་ཁང་ཆེན་མོ་
དེ། དགའ་ལྡན་དགོན་བྱང་རྩེ་གྲྭ་ཚང་གི་སྔོན་ལྷ་མོ་ཁང་གནས་ཡུལ་དེར་ཐོག་བརྩེགས་གསུམ་ལྡན་ཞིག་གསར་
རྒྱག་བྱས། སྲིད་གཞུང་ཤུགས་ཆེའི་རོགས་སྐྱོར་དང་རྗེ་བཙུན་བླ་མ་དམ་པ་ཉིད་ཀྱི་ཐུགས་རྗེའི་བཀའ་དྲིན་ལས་
སྤྱི་ལོ་2004ལོར་དགའ་ལྡན་དགོན་པའི་པར་ཁང་གསར་བཞེངས་ཀྱི་ལས་སྒོ་ཚུགས། ལས་གྲའི་འགན་གཙོ་བོ་
པར་ཁང་འགན་འཁུར་བ་རྒན་སྐལ་བཟང་ཆོས་ལྡན་དང་། རྒན་བློ་བཟང་ཕུན་ཚོགས་སོགས་ནས་འཁུར་གནང་།
466



པར་ཁང་ལ་ཁྱོན་བསྡོམས་ཀ་བ་བརྒྱ་ལྷག་ཙམ་ཡོད། སྔོན་རྩིས་ལྟར་ན་ཁྱོན་བསྡོམས་འགྲོ་སོང་མི་དམངས་ཤོག་
སྒོར་ཁྲི་བརྒྱ་དང་སུམ་ཅུ་ལྷག་ཙམ་གཏོང་དགོས་ཀྱི་ཡོད་པ་དང་། པར་ཁང་ནང་གི་ལྡེབས་རིས་ལ་འཛམ་གླིང་
རྒྱན་དྲུག་མཆོག་གཉིས། རྗེ་བཙུན་བླ་མ་གང་ཉིད། གྲྭ་ཚང་ཁག་གཉིས་ཀྱི་ཡིག་ཆའི་བདག་པོ། དགའ་ལྡན་ལྷ་
བརྒྱ། སྒོ་མཆོར་འོག་སྲིད་པའི་འཁོར་ལོ། འདུལ་བའི་དཔེ་རིས། རྒྱལ་ཆེན་རིགས་བཞི་སོགས་ཡོད་པ་དང༌།
དེ་བཞིན་པར་ཤིང་གི་སྒྲོམ་དང་། ཐོག་ཁར་རྗེ་བཙུན་བླ་མ་དམ་པ་མཆོག་གི་གཟིམས་ཆུང་། དཔེ་ཁྲིད་ཁང་།
པར་ཁང་གི་སྣེ་ལེན་ཁང་། འོག་ཤོད་དེ་པར་ཤིང་འཇོག་ས་དང་པར་རྒྱག་ས་ཡིན་ལ་རྗེ་ཡབ་སྲས་གསུམ་དང་།
པཎ་ཆེན་བསོད་ནམས་གྲགས་པ། རྗེ་བཙུན་ཆོས་ཀྱི་རྒྱལ་མཚན། རྗེ་བཙུན་འབྲོག་མི་བྱམས་པ་བློ་གྲོས་སོགས་
ཀྱི་སྐུ་འདྲ་ ཁག་གཅིག་དད་ལྡན་སྦྱིན་བདག་ ཁག་ གཅིག་ནས་པར་ཁང་ནང་བཞེངས་ཡོད་པ་བཅས། སྤྱི་
ལོ་2005ལོའི་ཟླ་ཚེས་ཉིན་ལས་མཇུག་འགྲིལ་བ་བཅས་སོ། ། །
བདུན་པ། གདུལ་བྱ་རྟག་འཛིན་ཅན་རྣམས་ཆོས་ལ་བསྐུལ་ཕྱིར་རེ་ཞིག་
གཟུགས་སྐུའི་བཀོད་པ་ཆོས་དབྱིངས་སུ་ཐིམས་ཚུལ་བསྟན་པ།
བོད་རབ་བྱུང་བཅུ་བདུན་ཆུ་རྟ་ལོའི་ཟླ་བ་བཅུ་པའི་ཚེས་བཅུ་དྲུག་ཉིན་གྱི་ཞོགས་པ་ཆུ་ཚོད་ལྔ་དང་ཕྱེད་
ཀའི་(སྤྱི་ལོ་2002ལོའི་ཟླ་11ཚེས་20) ཐོག་༧ཡོངས་ཀྱི་དགེ་བའི་བཤེས་གཉེན་ཆེན་པོ་༧རྗེ་བཙུན་འབྲོག་མི་
བྱམས་པ་བློ་གྲོས་དཔལ་བཟང་པོ་མཆོག་དུས་ཀྱི་དབང་གིས་ར་ས་འཕྲུལ་སྣང་གཙུག་ལག་ཁང་དུ་དགོངས་པ་ཆོས་
དབྱིངས་སུ་ཐིམས་ཚུལ་བསྟན། དགུང་ལོ་83ལ་ཕེབས་ཀྱི་ཡོད། དེ་ཉིན་ཁོ་བོར་ཞོགས་པ་གཙུག་ལག་ཁང་ནས་
ཁ་པར་འབྱོར་ཏེ་གཙུག་ལག་ཁང་དུ་གཅིག་ཤོག་གསུང་གི་འདུག་པ་མ་གཏོག་གནས་ཚུལ་གང་ཡིན་གསལ་པོ་
གསུངས་མ་བྱུང་ཡང་། ཁོ་བོར་དུས་རྒྱུན་དང་མི་འདྲ་བའི་སེམས་འཚབ་ཆེན་པོ་ཞིག་བྱུང༌། གཙུག་ལག་ཁང་དུ་
འབྱོར་རྗེས་ཐད་ཀར་རྗེ་བཙུན་བླ་མ་དམ་པ་མཆོག་ཀྱི་གཟིམས་ཆུང་དུ་ཕྱིན་པས། བདག་གི་དྲིན་ཅན་རྩ་བའི་བླ་
མ་དམ་པ་མཆོག་ཉིད་དགོངས་པ་གཞན་དོན་དུ་གཤེགས་པ་ཤེས་རྟོགས་བྱུང་བས་ཡུད་ཙམ་རིང་ཁོ་བོ་གང་
བསམ་དེ་དྲན་མེད་པར་གྱུར་སོང་། དེ་རྗེས་ཁོ་བོས་ལམ་སེང་དགའ་ལྡན་དགོན་དུ་བཞུགས་ཡོད་པའི་ཤག་གི་
དགེ་ཕྲུག་སྐལ་བཟང་ཆོས་ལྡན་ལ་ཁ་པར་བརྒྱབ་པ་ཡིན། ཁོང་ཡང་སེམས་སྡུག་ཚད་མེད་གནང་གི་འདུག་པ་ལ་
ཁོ་བོས་ཅི་ལབ་འདི་ལབ་མ་བྱུང་། རྗེ་བཙུན་བླ་མ་དམ་པ་མཆོག་གི་དབུ་སྔས་བྱང་ལ་ཕྱོགས་པ་དང་། ཞབས་ལྷོ།
སྐུ་རྒྱབ་ཤར། ཞལ་ནུབ་ཏུ་གཟིགས་ནས་བཞུགས་འདུག་པས་དེ་ནི་མཉམ་མེད་ཐུབ་པའི་དབང་པོ་རྩ་མཆོག་གྲོང་
གི་ཤིང་ས་ལ་ཟུང་གི་ཚལ་དུ་ཇི་ལྟར་མནལ་བ་དང་མཐུན་པར་སེང་གེའི་གཟིམས་སྟབས་དང་མཚུངས་པས་རྗེས་
སྐུ་གདུང་རིན་པོ་ཆེ་མཇལ་བར་ཕེབས་མཁན་སྐུ་ངོ་བཤད་སྒྲ་དགའ་ལྡན་དཔལ་འབྱོར་ལགས་ནས་གསུངས་
གསལ། སྔོན་མ་རྒན་རིན་པོ་ཆེ་ནས་དེ་འདྲ་གསུངས་ཀྱི་ཡོད་པ་སྟེ། ཤི་དུས་སངས་རྒྱས་ཀྱི་བཞུགས་སྟངས་ནང་
བཞིན་སྡོད་ཐུབ་ན་ཡག་ཤོས་ཡིན་པས་དེ་ལས་ལྷག་པ་མེད་ད་རེས་རྒན་རིན་པོ་ཆེ་བཞུགས་སྟངས་དེ་རྒན་རིན་པོ་
ཆེ་ཁོ་རང་གིས་གསུངས་གནང་བ་ལྟར་སེང་གེ་ཉལ་སྟབས་ལྟར་བཞུགས་གནང་འདུག་པས་དངོས་གནས་བསམ་
467



གྱིས་མི་ཁྱབ་པ་རེད་ཅེས་གསུང་གི་འདུག དམ་པ་གང་ཉིད་དགོངས་པ་ཆོས་དབྱིངས་སུ་མ་ཐིམ་པའི་ཉིན་ཤས་
གོང་( སྤྱི་ལོ་2002ལོའི་ཟླ་11) དགའ་ལྡན་དགོན་དུ་ཕེབས། དེ་ཉིན་རྗེ་བཙུན་བླ་མ་དམ་པ་མཆོག་ནས་ཐུབ་
བསྟན་ལྷག་པར་རླངས་འཁོར་གྲ་སྒྲིག་བྱེད་ཤོག ང་དགའ་ལྡན་ལ་འགྲོ་གི་ཡིན་ཞེས་བཀའ་གནང་། ཐུབ་བསྟན་
ལྷག་པས་ད་ལྟ་དགའ་ལྡན་ལ་གནམ་གཤིས་གྲང་བས་དབྱར་ཁ་ཞིག་ལ་ཕེབས་ན་ཞུས་ཀྱང་ད་རེས་ཡིན་གཅིག་
མིན་གཅིག་འགྲོ་དགོས་ཞེས་བཀའ་གནང་འདུག དགའ་ལྡན་དུ་ཕེབས་རྗེས་གསེར་གདུང་ཁང་དུ་ཡུན་རིང་སྨོན་
ལམ་བསྐྱོན་ནས་བཞུགས། དེ་རྗེས་དགའ་ལྡན་གྱི་ཕྱག་དཔེའི་དགེ་རྒན་གསུམ་ལ་སྔོན་དང་མི་འདྲ་བའི་བཀའ་
སློབ་མང་པོ་གནང༌། དེ་བཞིན་གྲྭ་ས་སེ་འབྲས་དགའ་གསུམ་དང་རྒྱུད་གྲྭ་སྟོད་སྨད། གཙུག་ལག་ཁང་། འཇང་
དགུན་ཆོས་སོགས་ལ་བསྙེན་བཀུར་ཟབ་རྒྱས་ཞུས་པ་དཔེར་ན། འབྲས་སྤུངས་དང་སེ་ར་གཉིས་ལ་ཁོ་བོ་དང་ཐུབ་
བསྟན་ལྷག་པ་ལགས་དགེ་བསྙེན་ལགས་ང་ཚོ་གསུམ་བཏང་གནང་བྱུང༌། དེའི་སྐབས་རྒན་རིན་པོ་ཆེ་མཆོག་ནས་
ཁོ་བོར། ད་ང་ལོ་མཐོ་པོ་ཡིན་པས་མ་ཤི་གོང་དགོན་པ་ཁག་ལ་བསྙེན་བཀུར་ཞུ་ཐུབ་ན་ཕན་ཡོན་ཆེ་ཞེས་གསུངས་
གནང་ནས། དགའ་ལྡན་དང་འཇང་དགུན་ཆོས་ལ་བསྙེན་བཀུར་ཞུས་ཡག་སྐལ་བཟང་ཆོས་ལྡན་ལ་བསྐུར་
གནང་སོང་། དམ་པ་གང་ཉིད་དགོངས་པ་ཆོས་དབྱིངས་སུ་མ་ཐིམ་གོང་ནམ་མཁར་སྤྲིན་གུག་འཆར་འདུག་པས་
ཤོད་སྲོལ་ལ་སྤྲིན་གུག་འཆར་ན་བཀྲ་མ་ཤིས་པའི་སྔ་ལྟས་ཡིན་པས་སྐྱེས་ཆེན་དམ་པ་ཞིག་དགོངས་པ་གཞན་དོན་
དུ་ཕེབས་ཀྱི་ཡོད་པའི་ལབ་གླེང་བྱུང༌། རྗེ་བཙུན་བླ་མ་དམ་པ་མཆོག་ཀྱི་རྗེས་མཇུག་འགན་གཙོ་བོ་ཐུགས་སྲས་
གཙོ་བོ་རྒན་སྐལ་བཟང་ཆོས་ལྡན་དང་། རྒན་དགེ་ལེགས་ལགས་ནས་འཁུར་གནང་བ་དང་། ཐུབ་བསྟན་ལྷག་
པ་ལགས་ཀྱིས་གཙོས་གཙུག་ལག་ཁང་དང༌། འབྲས་སྤུངས། དགའ་ལྡན་སོགས་ནས་ཕེབས་པའི་སློབ་མ་རྣམས་
ནས་ཁ་ཞེ་གཉིས་མེད་ཀྱི་ཕྱག་རོགས་གནང་བའི་འོག་རྗེས་མཇུག་གི་ཕྱག་ལས་རྣམས་ཕུན་སུམ་ཚོགས་པོའི་སྒོ་
ནས་ལེགས་གྲུབ་བྱུང་ཡོད། དཔེར་ན་བོད་ཚེས་16ཉིན་གཙུག་ལག་ཁང་གི་དགེ་འདུན་ཡོངས་ནས་སྨོན་ལམ་
གསུངས་པ་དང་། ཚེས་16ནས་ཚེས་27བར་འབྲས་སྤུངས་སྔགས་པ་གྲྭ་ཚང་གི་དགེ་འདུན་བཅོ་ལྔ་ནས་ཆོ་ག་
གནང་བ། དེ་བཞིན་ཐུགས་སྲས་གཙོ་བོ་རྣམས་ཀྱི་གདན་ཞུས་ལྟར་འབྲས་སྤུངས་སྔགས་པ་གྲྭ་ཚང་ནས་ཕེབས་
པའི་སྔགས་ཀྱི་ཆོ་ག་ཕྱག་ལེན་ལ་མཁས་པ་དེ་སྔོན་འབྲས་སྤུངས་ཚོགས་ཆེན་དབུ་མཛད་ཟུར་པ་རྒན་སྟོབས་བཅུ་
ལགས་ནས་གདུང་སྒྲུབ་དང་། སྐུ་གདུང་ཁྲུས་གསོལ། སྐུ་གདུང་བཞུགས་འབུལ་སྦྱིན་བསྲེག་སོགས་ཀྱི་དབུ་
བཞུགས་ལ་ཕེབས། དེ་མིན་སྐུ་གདུང་ཁྲུས་གསོལ་སྐབས་སྨན་རྫས་རྩ་ཆེན་ཁག་ཉི་ཤུ་ལྷག་ཙམ་དང་། སྐུ་གདུང་
གི་བཞུགས་ཁྲི་དང༌། དབང་རྫས། དར་གོས་སྣ་ཚོགས་བལ་རྐྱང་ལས་གྲུབ་པའི་ནམ་བཟའ། སྐུ་གདུང་དངོས་
སུ་ཞུགས་འབུལ་བྱེད་སྐབས་མེ་ཤིང་ཤུག་པ་དང༌། ཙན་དན་དཀར་དམར། སྨན་ཆེན་ཁག་སྣ་ཚོགས། སྦྱིན་
བསྲེག་གི་རྫས་སྣ་ཁག་སུམ་ཅུ་ལྷག་ཙམ། མར་དང༌། པུར་ཁང་བཞེངས་པ། གདུང་འཁྲུད་རིལ་པོ་བཟོས་པ་
དང་རུས་ཆོག་བྱས་རྗེས་ཕྱག་ཚ་གང་མང་བརྒྱབ་པ། གཙུག་ལག་ཁང་། སེ་འབྲས་དགའ་གསུམ། རྒྱུད་གྲྭ་སྟོད་
སྨད། གཙང་བཀྲིས་ལྷུན་པོ་དགོན་དང༌། རྒྱལ་རྩེ་དཔལ་དགོན་མཆོད་རྟེན། ཞ་ལུ་དགོན་པ། འཇང་དགུན་
468



ཆོས་ཆེན་མོ་སོགས་ལ་བསྙེན་བཀུར་ཟབ་རྒྱས་ཞུས། དེ་བཞིན་དགའ་ལྡན། སེ་ར། འབྲས་སྤུངས། ར་མོ་ཆེ།
རྩེ་ཕོ་བྲང་བཅས་ཀྱི་རྟེན་གཙོ་ཁག་ལ་ཞལ་གསེར་ཕུལ། སྐུ་གདུང་རིན་པོ་ཆེ་ལྷ་ལྡན་གཙུག་ལག་ཁང་དུ་བཞུགས་
རིང་འབྲས་སྤུངས་ནས་ཕེབས་བའི་སློབ་མ་རྣམས་ནས་གཙུག་ལག་ཁང་ནས་ཁང་པ་ཟུར་དུ་གཡར་པོ་ཞུས་ནས་
ཉིན་ལྟར་ཆོ་ག་བཏོན་གནང་བ་དང་སྤྱི་ཚོགས་ཐོག་ཡོད་པའི་སློབ་མ་རྣམས་ནས་ཉིན་རེའི་འཚོ་བའི་དགོས་མཁོ་
མཁོ་འདོན་བྱས། ཉིན་ཤས་སོང་རྗེས་བཀྲ་ལྷུན་དགོན་དམངས་གཙོ་བདག་གཉེར་ཨུ་ཡོན་ལྷན་ཁང་གི་ཀྲུའུ་རེན་
གཞོན་པ་ཕུན་ལགས་ནས་སྐུ་གདུང་རིན་པོ་ཆེ་མཇལ་ཁར་ཕེབས་དུས་༧ཀུན་གཟིགས་པཎ་ཆེན་སྐུ་ཕྲེང་བཅུ་
གཅིག་པ་ཆོས་ཀྱི་རྒྱལ་པོའི་ཡོངས་འཛིན་འཇམ་དབྱངས་རྒྱ་མཚོ་མཆོག་ནས་བརྩམས་གནང་བའི་མྱུར་འབྱོན་
གསོལ་འདེབས་ཞིག་བསྣམས་ཕེབས་འདུག་པས་དེ་ལྟ་སྟེ།
༄༅། བགྲང་ཡས་རྒྱལ་བའི་འཕྲིན་ལས་གཅིག་བསྡུས་པ། མཛེས་སྡུག་ལྷ་མོའི་བཞིན་ལག་གར་དུ་
བརྩེན། འཕགས་མ་ཡིད་བཞིན་འཁོར་ལོས་རྗེས་བཟུང་ནས། རེ་འབྲས་སྨིན་པའི་དགེ་མཚན་ཆར་དུ་སྙིལ།
དམིགས་མེད་བྱམས་པའི་དཀྱིལ་འཁོར་ཡོངས་རྫོགས་ཤིང་། བློ་གྲོས་འོད་སྟོང་འབར་བའི་གཟི་བྱིན་ཅན། རྨད་
བྱུང་ཡོན་ཏན་ཀུན་གྱི་གཏེར་གྱུར་པ། ཁྲི་ཆེན་དམ་པའི་ཞབས་ལ་གསོལ་བ་འདེབས། ཀྱེ་མ་མགོན་པོ་བྱམས་
བརྩེའི་གཏེར་ཆེན་ལགས། རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར། གློ་བུར་ཆོས་ཀྱི་དབྱིངས་སུ་ཟུམ་
གྱུར་ཀྱང་། རིང་མིན་མཆོག་སྤྲུལ་འཁྲུལ་མེད་མྱུར་འབྱོན་ཤོག ལྔ་བདོའི་དུས་ཀྱི་འགྲོ་བ་མ་ལུས་པ། རླབས་ཆེན་
རྒྱལ་སྲས་སྤྱོད་པས་རྗེས་བཟུང་ཕྱིར། རིགས་རུས་ཕུན་སུམ་ཚོགས་པའི་སྐྱེས་ཚལ་དུ། མཆོག་སྤྲུལ་པད་དཀར་
འདབ་བརྒྱ་བཞད་པར་ཤོག མདོར་ན་རྣམ་དག་ཁྲིམས་ཀྱི་རྩ་བ་བརྟན། བཅུ་ཕྲག་རིག་པའི་འདབ་སྟོང་མཁའ་
ལྟར་རྒྱས། བསླབ་གསུམ་ཡལ་འདབ་འབྲས་བཟང་གཡུར་ཟ་བའི། མཆོག་སྤྲུལ་དཔག་བསམ་ལྗོན་པ་མྱུར་
གསལ་ཤོག ཅེས་པ་འདི་ལགས། རྗེ་བཙུན་བླ་མ་དམ་པ་མཆོག་སྤྱི་ལོ2002ལོའི་ཟླ་11ཚེས་20ཉིན་དེ་ནས་
བཟུང་ཉིན་དྲུག་རིང་ཐུགས་དམ་དུ་བཞུགས། ཚེས་26ཉིན་སྐུ་གདུང་རིན་པོ་ཆེ་ཁྲུས་གསོལ་གནང་། རྒན་
སྟོབས་བཅུ་ལགས་དང་ཆོ་ག་འདོན་རོགས་གནང་མཁན་འབྲས་སྔགས་པའི་གྲྭ་གསུམ་བཞི་ཙམ་དེ་མིན་ཕྱགས་
རོགས་སུ་རྒན་དགེ་ལེགས་ལགས་དང་། རྒན་བློ་བཟང་བྱང་ཆུབ། ཐུབ་བསྟན་ལྷག་པ་ལགས་བཅས་སློབ་མ་
རྣམས་ཕེབས། དེ་རྗེས་རྒན་སྟོབས་བཅུ་ལགས་ཀྱི་བཀའ་བཀོད་ལྟར། སྐུ་གདུང་རིན་པོ་ཆེར་ནམ་བཟའ་གསར་
པ་དང་ཆོས་གོས་སྣམ་སྦྱར་སོགས་རབ་བྱུང་གི་ཆས་དང་། དེའི་སྟེང་ལྷའི་ཆས་འཇུག་སྒྲོན་པ་དང༌། སྐུ་གདུང་
རིན་པོ་ཆེ་བཞུགས་སྒྲོམ་ནང་བཞུགས་སུ་གསོལ་བ། དེ་རྗེས་དཔེ་ཁྲིད་ཁང་དུ་བཞུགས་ཁྲི་ཆེན་པོ་ཞིག་སྐྱོན་ཡོད་
པ་དེའི་ཐོག་བཞུགས་སུ་གསོལ། ཕྱག་གཡས་གཡོན་ན་རྡོ་རྗེ་དང་དྲིལ་བུ། ལྷུངས་བཟེད་ནང་ཤིང་འབྲས་སྣ་
ཚོགས། ཞལ་དཀར་ཡུ་རིང་། མཎྜལ། གཡས་ལ་འཁར་གསིལ། གཡོན་ལ་མེ་ཏོག དབུ་ལ་གདུགས། རྒྱལ་
མཚན། ད་ དུང་ ལམ་ རིམ་ ཆེན་མོའི་ ཕྱག་ དཔེ་ སོགས་ མཆོད་ པའི་བྱེ་བྲག་ བསམ་ གྱིས་ མི་ ཁྱབ་ པ་ ཕུལ།
ཚེས27ཉིན་རྗེ་བཙུན་བླ་མ་དམ་པ་མཆོག་ཀྱི་སྐུ་གདུང་རིན་པོ་ཆེར་ཞལ་དགྱེས་ཞུ་བའི་མཛད་སྒོ་ལྷ་ས་གཙུག་
469



ལག་ཁང་དམ་པ་ཉིད་ཀྱི་དཔེ་ཁྲིད་ཁང་ནང་ཚོགས། རྒྱལ་ཡོངས་མི་དམངས་མཐུན་ཚོགས་ཀྱི་ཨུ་ཡོན་ཀྲང་སྐུ་
གཞོན་ཀྲུང་གོ་ནང་བསྟན་མཐུན་ཚོགས་ཀྱི་མཚན་འཛིན་ཚོགས་གཙོ་བོད་ལྗོངས་སྲིད་གྲོས་ཀྱི་ཀྲུའུ་ཞི་འཕགས་པ་
ལྷ་དགེ་ལེགས་རྣམ་རྒྱལ་རིན་པོ་ཆེ་མཆོག་དང༌། དེ་བཞིན་རང་སྐྱོང་ལྗོངས་ཏང་ཨུད་དང་ལྗོངས་མི་དམངས་
འཐུས་ཚོགས་ལྗོངས་སྲིད་གྲོས་ཀྱི་དབུ་ཁྲིད་ཀོའོ་ཅིན་ལུང་དང༌། རག་སྡིས། པ་སངས། ལི་ལི་གོ བྱམས་པ་
ཕུན་ཚོགས། བློ་བཟང་བསྟན་འཛིན། གཡུང་དྲུང་རྒྱལ་བ། བློ་བཟང་དོན་གྲུབ། བསམ་གྲུབ། ལྷ་སྨོན་བསོད་
ནམས་ལྷུན་གྲུབ། རྡོ་རྗེ་བྲག་འཇམ་དཔལ་བློ་བཟང་། སྒྲུབ་ཁང་ཐུབ་བསྟན་མཁས་གྲུབ་སོགས་དང་དེ་བཞིན་
ལྷ་ས་གྲོང་ཁྱེར་གྱི་དབུ་ཁྲིད་དང་ལྗོངས་འཐབ་ཕྱོགས་གཅིག་གྱུར་པུའུ། ལྗོངས་མི་རིགས་ཆོས་དོན་ཨུ་ཡོན་ལྷན་
ཁང༌། ལྗོངས་ཆོས་ཚོགས་ཀྱི་དབུ་ཁྲིད་རྣམས་ཕེབས་ནས་སྐུ་གདུང་རིན་པོ་ཆེར་མཇལ་དར་ཕུལ་བ་དང་། སྐུ་
མཆེད་དང་དགེ་ཕྲུག་རྣམས་ལ་སེམས་གསོ་འཚམས་འདྲི་གནང་། ཀྲུང་དབྱང་འཐབ་ཕྱོགས་གཅིག་གྱུར་པུའུ།
རྒྱལ་ཁབ་ཆོས་དོན་ཅུས་ཀྱི་སྐུ་ཚབ་དང་ཀྲུང་གོ་ནང་བསྟན་མཐུན་ཚོགས་ཀྱི་སྐུ་ཚབ་ཚོགས་གཙོ་སྐུ་གཞོན་སློབ་
དཔོན་ཡུང་ཧྲའོ་སོགས་ཆེད་དུ་ལྷ་སར་སྐུ་གདུང་རིན་པོ་ཆེ་མཇལ་གྱིས་ཞུ་བར་ཕེབས། ཀྲུང་དབྱང་འཐབ་ཕྱོགས་
གཅིག་གྱུར་པུའུ། རྒྱལ་ཁབ་མི་རིགས་ཨུ་ཡོན་ལྷན་ཁང༌། རྒྱལ་ཁབ་ཆོས་དོན་ཅུས། ༧ཀུན་གཟིགས་པཎ་ཆེན་
ཐམས་ཅད་མཁྱེན་པ་སྐུ་ཕྲེང་བཅུ་གཅིག་པ་ཆོས་ཀྱི་རྒྱལ་པོ་མཆོག ཀྲུང་གོ་བོད་བརྒྱུད་མཐོ་རིམ་ནང་བསྟན་སློབ་
གླིང་། ཀྲུང་གོ་བོད་རིག་པའི་ཞིབ་འཇུག་ལྟེ་གནས་ཀྱི་སྤྱི་ཁྱབ་ལས་འཛིན་ལྷག་པ་ཕུན་ཚོགས་སོགས་འབྲེལ་ཡོད་
སྡེ་ཚན་དང་མི་སྒེར་ནས་ཆེད་དུ་ཏར་ཡིག་བཏང་འདུག སྐུ་གདུང་མཇལ་བར་ཕེབས་མཁན་གྲས་སུ་གྲྭ་ས་སེ་
འབྲས་དགའ་གསུམ་དང༌། རྒྱུད་གྲྭ་སྟོད་སྨད། མཚུར་ཕུ་དགོན། མཚམས་ཁུང་དགོན་བཅས་ཀྱི་སྐུ་ཚབ་དང་དེ་
མིན་མང་ཚོགས་མང་པོ་ཕེབས་འདུག སྐུ་གདུང་རིན་པོ་ཆེ་དད་ལྡན་མང་ཚོགས་ལ་མཇལ་ཁ་ཉིན་གསུམ་གཏང༌།
དེ་ཉིན་བོད་ལྗོངས་སྲིད་གྲོས་ཀྱི་ཀྲུའུ་ཞི་གཞོན་པ་བོད་ལྗོངས་འཐབ་ཕྱོགས་གཅིག་གྱུར་པུའུ་ཡི་པུའུ་ཀྲང་བསམ་
གྲུབ་ལགས་ནས་ལྗོངས་ཏང་ཨུད་དང་སྲིད་གཞུང་གི་ཚབ་ཞུས་ནས་སྐུ་མཆེད་དང་དགེ་ཕྲུག་རྣམས་དང་བཞུགས་
མོལ་ཚོགས་འདུ་ཞིག་ཚོགས་ནས་སྐུ་མཆེད་དང་དགེ་ཕྲུག་རྣམས་ལ་རེ་བ་གང་ཡོད་བཀའ་འདྲི་གནང་བར་ང་རང་
ནས་དང་ཐོག་སྐུ་མཆེད་དང་སློབ་མ་རྣམས་ཀྱི་ཚབ་བྱས་ནས་སྙན་སེང་དོན་ཚན་ཆེ་བ་གསུམ་ཞུས་པས་དབུ་ཁྲིད་
རྣམ་པས་ནན་ཏན་གྱི་གསན་གནང་སོང་།དེ་ཡང༌། དང་པོ་ཡང་སྲིད་སྐོར། རྗེ་བཙུན་བླ་མ་དམ་པ་མཆོག་ནས་
སློབ་མ་དང་སྐུ་མཆེད་རྣམས་ལ་ཡང་སྲིད་སྐོར་ཐེངས་མང་བཀའ་མངགས་གནང་མྱོང་ཡོད་ལ་ཁོ་བོར་ཡང་དེ་འདྲ་
གསུངས་མྱོང་ཡོད་པ་སྟེ། རྗེས་ཕྲུ་གུ་དེ་འདྲ་ཁྲིད་དེ་ངའི་གཅིག་ཡིན་མདོག་མདོག་བྱས་ན་བདག་པོ་རྒྱག་མི་
དགོས་ཞེས་གསུངས་པ་ལྟར་སྐུ་མཆེད་དང་ཐུགས་སྲས་གཙོ་བོ་རྣམས་ཀྱི་གྲོས་བསྡུར་བྱས་རྗེས་དམ་པ་ཉིད་ཀྱི་
ཐུགས་དགོངས་བཞིན་ཡང་སྲིད་རིན་པོ་ཆེ་ངོས་འཛིན་ཞུ་རྒྱུ་མིན་པ། གཉིས་པ་གདུང་རྟེན་སྐོར། རྗེ་བཙུན་བླ་
མ་དམ་པ་ཉིད་ནས་གསུངས་དོན། ང་རང་ལ་ཆ་མཚོན་ན་སྤྱིར་བཏང་གི་གྲྭ་པ་ཞིག་ཡིན་ལ་ནམ་རྒྱུན་ནས་གྲྭ་རྐྱང་
གི་འཚོ་བ་བསྐྱལ་ནས་སྡོད་མཁན་ཞིག་ཡིན་པས་ང་ཤི་རྗེས་ཟང་ཟིང་མང་པོ་མ་བྱེད་རོགས་ལ་གདུང་རྟེན་རྩ་བ་
470



ནས་བཞེངས་མི་དགོས་ཞེས་གསུངས་མྱོང་ཡོད། རྗེ་བཙུན་བླ་མ་དམ་པ་མཆོག་གི་ཞལ་ཆེམས་གང་ཡོད་དབུ་ཁྲིད་
རྣམས་ལ་ཞུས་པ་ཡིན། གསུམ་པ་པར་ཁང་གི་བསྐོར། དགའ་ལྡན་ལ་ད་ལྟ་རྗེ་བཙུན་བླ་མ་དམ་ཉིད་ནས་པར་
བརྐོས་གནང་ཟིན་པའི་པར་ཤིང་མང་པོ་ཞིག་ཡོད་པས་དེ་རྣམས་འཇོག་ས་དང་པར་རྒྱག་སའི་པར་ཁང་ཞིག་རྗེ་
བཙུན་བླ་མ་དམ་པ་གང་ཉིད་སྐུ་འཚོ་བཞུགས་སྐབས་ནས་གྲ་སྒྲིག་གནང་གི་ཡོད་པས་དེའི་ཐོག་ལ་སྲིད་གཞུང་
ནས་རོགས་རམ་ཡོད་པ་ཞུ། དེ་མིན་གྱི་རེ་བ་གང་ཡང་མེད་ཅེས་གསུང་གི་འདུག་ཅེས་ཞུས་པ་ཡིན། ཚོགས་
འདུར་ཕེབས་མཁན་གྲས་སུ་ད་དུང་བོད་ལྗོངས་འཐབ་ཕྱོགས་གཅིག་གྱུར་པུའུ་ཡི་རྒྱུན་ལས་པུའུ་ཀྲང་གཞོན་པ།
བོད་ལྗོངས་མི་རིགས་ཆོས་དོན་ཨུ་ཡོན་ལྷན་ཁང་གི་ཧྲུའུ་ཅི་ཨ་ཐར། བོད་ལྗོངས་འཐབ་ཕྱོགས་གཅིག་གྱུར་པུའུ་ཡི་
པུའུ་ཀྲང་གཞོན་པ་ཁྲེན་ཀོང་ཆིན། བོད་ལྗོངས་ནང་བསྟན་ཆོས་ཚོགས་ཀྱི་རྒྱུན་ལས་ཚོགས་གཙོ་གཞོན་པ་ཚེ་སྨོན་
གླིང་རིན་པོ་ཆེ། ད་དུང་གཙུག་ལག་ཁང་གི་མཁན་རིན་པོ་ཆེ་རྒན་དགེ་ལེགས་ལགས་དང་། དགེ་བའི་བཤེས་
གཉེན་ཆེན་པོ་རྒན་སྐལ་བཟང་ཆོས་ལྡན་ལགས། ཐུབ་བསྟན་ལྷག་པ་སོགས་ཕེབས་པ་དང་། གཙུག་ལག་ཁང་
གི་རྒན་དགེ་ལེགས་ལགས་ནས་སློབ་མ་ཚོའི་ཚབ་བྱས་ནས་གསུང་བཤད་དང་། བསམ་གྲུབ་པུའུ་ཀྲང་ནས་ཏང་
ཨུད་དང་སྲིད་གཞུང་གི་ཚབ་བྱས་ནས་གསུང་བཤད་གནང་། དང་ཐོག་ང་ཚོས་སྐུ་གདུང་རིན་པོ་ཆེ་བོད་
ཚེས་25ཉིན་དགའ་ལྡན་དུ་གདན་འདྲེན་ཞུ་རྒྱུ་བྱས་ཀྱང་དེ་ཉིན་དགའ་ལྡན་དགོན་ལ་བྱེད་སྒོ་མང་བས་ཉིན་
གཅིག་ནར་འགྱངས་བྱས་ན་སྐུ་གདུང་རིན་པོ་ཆེ་གདན་ཞུ་སོགས་ཀྱི་ལས་ཀ་ལེགས་གྲུབ་ཡག་པོ་ཡོང་ཆེད་བོད་
ཚེས་26ཉིན་གཏན་འཁེལ་བྱས། བོད་རབ་བྱུང་བཅུ་བདུན་ཆུ་རྟ་ལོའི་ཟླ་བ་བཅུ་པའི་ཚེས་ཉི་ཤུ་དྲུག་ཉིན་གྱི་
ཞོགས་པ་ཆུ་ཚོད་བཞི་པར་སྐུ་གདུང་རིན་པོ་ཆེ་ལྷ་ལྡན་གཙུག་ལག་ཁང་ནས་དགའ་ལྡན་དུ་གདན་ཞུ་བྱས། དེ་
ཉིན་ཞོགས་པ་ས་འགུལ་ཆེན་པོ་ཞིག་བརྒྱབ་སོང་བས་ལྔ་མཆོད་དགོང་མོར་ཕུལ་བའི་མཆོད་ཀོང་མང་པོ་ཞིག་ས་ལ་
ལྷུང་འདུག དེ་ཉིན་ཞོགས་པ་ཆུ་ཚོད་ལྔ་པར་ལྷ་ལྡན་གཙུག་ལག་ཁང་གི་དགེ་འདུན་ཚོས་སེར་སྦྲེང་དང་དབུ་
གདུགས་ཕུབ་པ། རྒྱ་གླིང་བཏང་བ་དེ་བཞིན་སློབ་མ་རྣམས་དང་དད་ལྡན་སེར་སྐྱ་མང་པོ་ཞིག་གིས་སྤོས་སྣེ་ཁྲིད་
དེ་གཙུག་ལག་ཁང་ནས་ཕེབས་སྐྱེལ་ཞུས། ཇོ་ཁང་གི་སྒོ་འགྲམ་ནས་སྐུ་གདུང་རིན་པོ་ཆེ་ཇོ་བོའི་ཕྱོགས་ལ་ཞལ་
གཟིགས་པ་དང་ཆབས་ཅིག་སྐུ་གདུང་གདན་ཞུ་བ་ཚང་མས་སྨོན་ལམ་སྐྱོན། སྐུ་གདུང་རིན་པོ་ཆེ་བར་སྐོར་དུ་
སྐོར་བ་ཐེངས་གཅིག་བརྒྱབ་གྲུབ་རྗེས་དགའ་ལྡན་དགོན་པའི་རླངས་འཁོར་ནང་བཞུགས་སུ་གསོལ་ནས་འབྲོག་
རི་བོ་དགའ་ལྡན་རྣམ་པར་རྒྱལ་བའི་གླིང་དུ་གདན་འདྲེན་ཞུས། ཞོགས་པ་ཆུ་ཚོད་བརྒྱད་པ་མ་ཟིན་ཙམ་ལ་
དགའ་ལྡན་དགོན་དུ་འབྱོར། དེ་ཉིན་ཞོགས་པ་དགའ་ལྡན་དགོན་པའི་དགེ་འདུན་པ་རྣམས་ནས་གཞོགས་
གཡས་གཡོན་དུ་སེར་སྦྲེང་བསྒྲིགས་ནས་ཕེབས་སྒུག་ཞུ་བཞིན་འདུག་ལ་མང་ཚོགས་ཡང་མང་པོ་ཕེབས་འདུག
སྐུ་གདུང་རིན་པོ་ཆེ་ཕེབས་ཊོ་ནས་ཕེབས་བྱམས་ནང་བཞུགས་སུ་གསོལ་ནས་ཐད་ཀར་དགའ་ལྡན་ཚོགས་ཆེན་ལ་
གདན་ཞུ་གནང་། དགོན་པའི་དགེ་འདུན་རྣམས་དང་ཕྱོགས་ཁག་ནས་ཕེབས་པའི་སློབ་མ་སོགས་ནས་སྤོས་སྣེ་
དང༌། སྐུ་གདུང་རིན་པོ་ཆེར་དབུ་གདུགས་ཕུབ་པ། དགོན་པའི་དགེ་འདུན་ནས་དུང་དང་རྒྱ་གླིང་སོགས་བཀྲོལ་
471



གཏོང་ཞུས་ནས་གདན་འདྲེན་ཞུས། སྐུ་གདུང་རིན་པོ་ཆེ་ཚོགས་ཆེན་གྱི་ཚོགས་དབུས་ཀྱི་བཞུགས་ཁྲིའི་སྟེང་དུ་
བཞུགས་སུ་གསོལ། དགའ་ལྡན་དགོན་པའི་དགེ་འདུན་དམངས་ཀྱི་རེ་འདུན་ལྟར་སྐུ་གདུང་རིན་པོ་ཆེ་ཚོགས་
ཆེན་དུ་ཉིན་མཚན་གཅིག་བཞུགས་སུ་གསོ་ནས་དགའ་ལྡན་པའི་དགེ་འདུན་ནས་ཉིན་མཚན་གཅིག་རིང་གསོལ་
བ་སྨོན་ལམ་སྐྱོན་པ་དང་ཆོ་ག་བཏོན་ནས་བཞུགས། དེ་ཉིན་སློབ་མ་མི་ཉུང་བ་ཞིག་དགའ་ལྡན་དགོན་དུ་
བཞུགས་གནང་སོང་ལ་ཁོ་བོ་ཡང་སྡོད་འདོད་ཆེ་ཡང་གཟུགས་པོ་མི་བདེ་བའི་དབང་གིས་ཕྱི་དྲོ་ལྷ་སར་ལོག་རྗེས་
ཕྱི་ཉིན་སྔ་པོ་ནས་ཕྱིན་པ་ཡིན། ཚེས་28ཉིན་གྱི་ཞོགས་པ་སྐུ་གདུང་རིན་པོ་ཆེ་ཚོགས་ཆེན་ནས་བྱང་རྩེའི་ཆོས་
རའི་ནང་གདན་འདྲེན་ཞུས། པུར་ཁང་བྱང་རྩེའི་ཆོས་རའི་ནང་བཞེངས་ཡོད་པ་དང་པུར་ཁང་མ་བཞེངས་གོང་
རྒན་སྟོབས་བཅུ་ལགས་ནས་གང་འདྲ་བྱས་ནས་བཞེངས་དགོས་མིན་བཀའ་སློབ་གནང་བ་བཞིན་བཞེངས་པས་
སྤུས་དག་པོ་ཞིག་བྱུང་ཡོད་པར་བརྟེན་རྒན་སྟོབས་བཅུ་ལགས་ནས་ད་རེས་པུར་ཁང་ཡག་པོ་ཞེ་དྲག་བྱུང་འདུག་
གསུང་གི་འདུག སྐུ་གདུང་རིན་པོ་ཆེ་པུར་ཁང་ནང་གདན་འདྲེན་ཞུས་རྗེས་འབྲས་སྤུངས་ཚོགས་ཆེན་དབུ་
མཛད་ཟུར་པ་རྒན་སྟོབས་བཅུ་ལགས་ནས་སྦྱིན་བསྲེགས་ཆོ་ག་གཙོ་སྐྱོང་གནང་། དེ་ཉིན་ལྗོངས་འཐབ་ཕྱོགས་
གཅིག་གྱུར་པུའུ་དང་ཆོས་ཚོགས་ཀྱི་དབུ་ཁྲིད་ཕེབས། །
2005ལོར་རྗེ་བཙུན་བླ་མ་དམ་པ་ཉིད་ཀྱི་དངོས་སློབ་དགེ་བའི་བཤེས་གཉེན་ཆེན་པོ་རྒན་སྐལ་བཟང་
ཆོས་ལྡན་ལགས་ནས་དཀའ་བ་ཁྱད་བསད་དང་ངལ་བ་དང་དུ་བླངས་ཏེ་ཐུགས་འགན་བཞེས་པ་དང་། ཁོང་
གིས་ཐུགས་ནུས་ཡོད་རྒུས་ཐབས་རྩལ་བཏོན་གནང་ཁར་དད་ལྡན་མང་ཚོགས་ཀྱི་ཞལ་འདེབས་འོག་རྗེ་བཙུན་བླ་
མ་དམ་པ་ཉིད་ཀྱི་གདུང་རྟེན་ལེགས་གྲུབ་བྱུང་ནས་ཉིན་གསུམ་རིང་རབ་གནས་དགེ་ལེགས་ཆར་འབེབས་ཀྱི་ཆོ་
ག་རྒྱས་པ་གནང་བ་དང་ལོ་དེའི་ཟླ་བ་10པའི་ཚེས་25ཉིན་གདུང་རྟེན་ལེགས་གྲུབ་བྱུང་བའི་རྟེན་འབྲེལ་མཛད་
སྒོ་དེ་དགའ་ལྡན་དགོན་དུ་ཟབ་རྒྱས་ངང་ཚོགས། རྗེ་བཙུན་ངག་དབང་བྱམས་པའི་གསུང་ལས། དམ་པའི་རྣམ་
ཐར་ཕལ་པའི་ཡུལ་མིན་ཞིང་། མཁས་པ་དགྱེས་པའི་ཚིག་སྦྱོར་མི་ཤེས་ཀྱང༌། དེང་དུས་ཕལ་ཆེར་བླ་མའི་སྐྱོན་
གླེང་སྐབས། ཡོན་ཏན་གང་ཤེས་བརྗོད་པའང་སྐལ་བ་བཟང་། ཞེས་པའི་ཚིགས་བཅད་མཐོང་བས་སྤྲོ་བའི་སྒོ་
ནས་བླུན་རྨོངས་བདག་ལ་བཀའ་དྲིན་མཚུངས་ཟླ་མ་མཆིས་པ་མཚན་བརྗོད་པར་དཀའ་བ་དོན་གྱི་སླད་དུ་མཚན་
ནས་སྨོས་ན་ཡོངས་ཀྱི་དགེ་བའི་བཤེས་གཉེན་ཆེན་པོ་རྗེ་བཙུན་འབྲོག་མི་བྱམས་པ་བློ་གྲོས་དཔལ་བཟང་པོ་མཆོག་
གི་མཛད་རྣམ་རགས་བསྡུས་ཤིག་བྲིས་པའི་དགེ་བ་དེས་ཚེ་རབས་ཐམས་ཅད་དུ་རྗེ་བཙུན་བླ་མ་དམ་པ་ཉིད་ཀྱིས་
རྗེས་སུ་བཟུང་བའི་ལྷག་བསམ་སྨོན་ལམ་དང་བཅས་སོ། ། །
བྱམས་བརྩེའི་ཐུགས་ཀྱི་ཞིང་ས་གཤིན་པོའི་སྟེང་། མཁས་པའི་བྱ་བས་སློབ་ཚོགས་ལེགས་བསྐྱངས་ནས།
བློ་གྲོས་ཉི་ཟླས་རྨོངས་མུན་རབ་གསལ་ཏེ། ལུང་རྟོགས་བསྟན་པའི་རྒྱལ་མཚན་བསྒྲེངས་འདི་མཚར། འབྲོག་གི་
རི་བོ་དགའ་ལྡན་དག་པའི་ཞིང་། མི་ཡི་རྣམ་ཅན་རྒྱལ་ཀུན་འདུས་པའི་སྐུ། བྱམས་དང་སྙིང་རྗེ་ཐུགས་རྒྱུད་
ལེགས་གཏམ་ནས། པ་ཊ་བཞིན་གྱི་ས་ལམ་རིམ་གཉིས་སུ། བློ་བཟང་གྲགས་པའི་ཐུགས་ཀྱི་སྙིང་བཅུད་ཀུན།
472



གྲོས་དང་འཕྲིན་ལས་མཛད་པའི་རྣམ་དཔྱོད་ལས། མཆོག་གི་དངོས་སྒྲུབ་བདག་ལ་སྩལ་དུ་གསོལ། དཔལ་ལྡན་
བླ་མའི་ཞབས་ལ་གསོལ་བ་འདེབས། དཔལ་ལྡན་བླ་མ་གང་དེའི་ཐུགས་རྗེས་ལས། བརྒྱད་ཁྲི་བཞི་སྟོང་དམ་
པའི་ཆོས་ཀྱི་བཅུད།འབད་མེད་བདག་ལ་སྩལ་བའི་བཀའ་དྲིན་དེ། ཚེ་རབས་ཀུན་ཏུ་ཡིད་ལ་དྲན་པར་ཤོག
དཔལ་ལྡན་བླ་མའི་ཞབས་ལ་གསོལ་བ་འདེབས། རྨི་ལམ་ཙམ་ལའང་ཁྱེད་ཀྱི་ཞལ་མཇལ་བས། སྐྱོ་དང་གདུང་
བའི་སྣང་བ་མ་ལུས་འཇོམས། ཞབས་བཅགས་ཞལ་མཇལ་གདམ་པ་གནང་བའི་དྲིན། ཚེ་རབས་ཀུན་ཏུ་ཡིད་
ལ་དྲན་པར་ཤོག དཔལ་ལྡན་བླ་མའི་ཞབས་ལ་གསོལ་བ་འདེབས།བདག་གི་ཚེ་དང་བསོད་ནམས་དགེ་བའི་
ཚོགས། ཡོངས་རྫོགས་གཅིག་ཏུ་བསྡུས་ནས་མཆོད་པ་ཡིས། བླ་མའི་ཐུགས་རྗེ་བདག་སོགས་རྗེས་བཟུང་ནས། །
སྐུ་གསུང་ཐུགས་ཀྱི་བྱིན་རླབས་འཇུག་པར་ཤོག དཔལ་ལྡན་བླ་མའི་ཞབས་ལ་གསོལ་བ་འདེབས།
ས་བཅད་གཉིས་པ། མཚོ་ལུང་བེ་སྟེང་མཚམས་རྒན་བླ་མའི་སྐོར།
ཤོད་སྲོལ་དང་པོ། མཚོ་ལུང་གི་བེ་སྟེང་བླ་མ་ལ་བེ་སྟེང་མཚམས་རྒན་( མཚན་དངོས་ལ་དཀོན་མཆོག་
ཅེས་ཞུ)ཞེས་ཞུ་གི་ཡོད། ཁོང་དང་ཐོག་གསང་སྔགས་ཆོས་གླིང་དུ་གྲྭ་པ་གནང་ནས་ལོ་ཤས་སོང་ཚོད་འདུག
འོན་ཀྱང་ཁོང་ལ་འདོན་ཆ་སོགས་ཐུགས་ལ་དེ་ཙམ་བྱང་པོ་མེད་ལ་ས་ཆ་གཅིག་རང་དུ་སྡོད་ཚུགས་པོ་ཡང་མེད་
སྐད། ཉིན་ཞིག་ཁོང་གཉིད་སད་པ་ལྟར་ད་ནི་ང་མཚམས་བསྡད་རྒྱུ་ཡིན་ཁྱེད་ཚོས་ང་ལ་མཚམས་སྡོད་སའི་ཁང་
ཆུང་ཞིག་སྐྱོན་རོགས་གནང་ཞེས་གསུངས། ཁོང་ཚོས་ཁྱེད་རང་མཚམས་བཞུགས་ཐུབ་ན་ང་ཚོས་མཚམས་ཁང་
ཆུང་ཆུང་ཞིག་རྒྱག་རྒྱུ་ཡིན་ཞེས་ཁས་བླངས། མཚམས་ཁང་ཆུང་ཆུང་ཞིག་སྐྱོན་གྲུབ་རྗེས་ཁོང་གིས་ཉིན་མཚན་
ཀུན་ཏུ་རྗེ་བཙུན་འཕགས་མ་སྒྲོལ་མ་ལ་ཐེ་ཚོམ་དང་བྲལ་ཁར་གདུང་ཤུགས་དྲག་པོས་གསོལ་བ་བཏབ་ནས་རྗེ་
བཙུན་སྒྲོལ་མ་གྲུབ་ཡོད་ཅེས་ཤོད་རྒྱུན་ཡོད་པ་དཔེར་ན། ཉིན་ཞིག་གསང་སྔགས་ཆོས་གླིང་དུ་བཞུགས་ཡོད་པའི་
དགེ་བའི་བཤེས་གཉེན་ཆེན་པོ་རྣམ་རྒྱལ་ལགས་བེ་སྟེང་མཚམས་རྒན་མཇལ་བར་ཕེབས་ནས་བེ་སྟེང་མཚམས་
རྒན་རིན་པོ་ཆེའི་མཚམས་ཁང་འཁྲིས་སུ་འབྱོར་བས་མཚམས་གཡོག་ལ་ང་བེ་སྟེང་རིན་པོ་མཇལ་ཁར་ཡོང་བ་ཡིན་
པས་ཁྱེད་ཀྱིས་ཁོང་ལ་ཞུས་རོགས་ཞེས་གསུངས། མཚམས་གཡོག་གིས་བེ་སྟེང་མཚམས་རྒན་ལ་དགེ་བཤེས་རྣམ་
རྒྱལ་ལགས་སྒོའི་འཁྲིས་སུ་ཕེབས་ནས་ཁྱེད་རང་མཇལ་དུ་བཅུག་རོགས་ཞེས་གསུང་གི་འདུག་ཅེས་ཞུས་པས་བེ་
སྟེང་མཚམས་རྒན་གྱིས་དགེ་བཤེས་ལགས་ལ་དེ་ལྟར་ཞུས་རོགས། ཁྱེད་གཅིག་པུས་རྒྱལ་བའི་བཀའ་འགྱུར་རིན་
པོ་ཆེ་ཚར་གཅིག་གསུངས་གྲུབ་རྗེས་ང་མཇལ་བར་ཤོག་ཅེས་གསུངས་ནས་དགེ་བཤེས་མཇལ་ཁ་མ་རག་པ་ཕྱིར་
ཕེབས་ནས་ཁོང་གཅིག་པུས་རྒྱལ་བའི་བཀའ་འགྱུར་རིན་པོ་ཆེ་ཚར་གཅིག་གསུངས་གྲུབ་རྗེས་སྔར་བཞིན་མཇལ་
ཁར་ཕེབས། མཚམས་ཁང་འཁྲིས་སུ་འབྱོར་ནས་སྔར་ལྟར་ཞུས་ནས་བེ་སྟེང་རིན་པོ་ཆེ་བཞུགས་ཡུལ་མཚམས་
ཁང་ཆུང་ངུའི་ནང་ཕེབས་ནས་དགེ་བཤེས་རིན་པོ་ཆེས་མཚམས་ཁང་ནང་ཕེབས་གྲུབ་རྗེས་ལམ་སེང་སྐུ་ཕྱག་
473



ཐེངས་གཅིག་ཕུལ་བའི་རྗེས་སུ་བེ་སྟེང་མཚམས་རྒན་མཇལ་མེད་པ་མཚམས་ཁང་ཆུང་ཆུང་དེའི་ནང་སྒྲོག་ཙེ་ཞིག་
གི་སྟེང་དུ་དྲི་བསུང་འཐུལ་བའི་སྒྲོལ་མ་མེ་ཏོག་གཅིག་མཇལ་བ་ལས་མཚམས་རྒན་བླ་མ་དངོས་སུ་མཇལ་མེད།
དེ་ནས་སྐུ་ཕྱག་ཐེངས་གཉིས་ཕུལ་གྲུབ་རྗེས་གཞི་ནས་བེ་སྟེང་མཚམས་རྒན་མཇལ་བ་སོགས་ཤོད་རྒྱུན་ཡ་མཚན་
ཆེ་ཞིང་སྡིག་ཅན་ལའང་རང་དབང་མེད་པ་དད་པ་སྐྱེས་སྲིད་པ་ཞིག་ཡོད། །
ཤོད་སྲོལ་གཉིས་པ། ཁོང་ནི་ཐོག་མ་དགུང་པོ་བཅོ་བརྒྱད་ཕེབས་སྐབས་དཔོན་གྱི་གཡོག་ཁྲལ་དུ་ཕེབས་
ནས་དཔོན་གྱིས་ཁོང་ལ་བསོད་ནམས་པད་འཛོམས་ཁྱེར་ཤོག་ཅེས་བཤད། ཁོང་གི་ཐུགས་ལ་བསོད་ནམས་པད་
འཛོམས་ཞེས་པ་བུ་མོ་ཞིག་ལ་གོ་ནས་འཚོལ་དུ་ཕེབས་ཀྱང་བཙལ་རྙེད་མ་ཐུབ་པ་ཁོང་ཐབས་ཟད་ནས་གསུངས་
དོན་བསོད་ནམས་པད་འཛོམས་རྙེད་མ་བྱུང་བས་དེའི་ཚབ་ཏུ་ལུག་གཅིག་ཕུལ་ན་ཆོག་གམ་ཞེས་ཞུས་ནས་
དཔོན་དེས་སྒོ་རའི་ནང་དུ་ཕྱིན་ནས་བསོད་ནམས་པད་འཛོམས་བཀོག་སྟེ་ཁོང་གི་མིག་མདུན་དུ་དེ་ལ་བསོད་
ནམས་པད་འཛོམས་ཟེར་གྱི་ཡོད་ཅེས་བཤད་པ་མ་ཟད་ལུག་དེ་དཔོན་གྱིས་བླངས་པས་དེ་ནས་ཁོང་འཁོར་བར་
ཞེན་ལོག་ནས་ལམ་སེང་གསང་སྔགས་ཆོས་གླིང་དུ་གྲྭ་པ་གནང་བ་མ་ཟད་གྲྭ་པའི་ལས་སྣེ་ཁག་གཅིག་སྒྲུབ་མྱོང་
ཡོད་ཅིང་ཉིན་གཅིག་ཁོང་རིག་སད་པ་ལྟར་མཚམས་བཞུགས་རྒྱུའི་ཐུགས་སེམས་འཁོར་ནས་ཁོང་གི་འདོད་བློ་
ལྟར་དགོན་པས་ཀྱང་རྒྱབ་སྐྱོར་བྱས། ཁོང་ལ་གྲྭ་པའི་འདོན་ཆ་སོགས་དེ་ཙམ་ཡག་པོ་མེད་པས་ཁོང་གིས་ཉིན་
ལྟར་སྒྲོལ་མ་གཅིག་པུ་གསུངས་ནས་རྗེ་བཙུན་སྒྲོལ་མ་གྲུབ་པ་རེད་ཅེས་ཤོད་རྒྱུན་ཡོད། ཉིན་ཞིག་གསང་སྔགས་
ཆོས་གླིང་དུ་བཞུགས་པའི་དགེ་བཤེས་རྣམ་རྒྱལ་ལགས་མཚམས་རྒན་གྱི་སྒོ་འགྲམ་དུ་ཕེབས་ནས་མཇལ་དུ་བཅུག་
པའི་རེ་བ་ཞུས། འོན་ཀྱང་ཁོང་གིས་ཁྱེད་རང་རྒྱལ་བའི་བཀའ་འགྱུར་རིན་པོ་ཆེ་ཚར་གཅིག་གསུང་སྒྲོག་གནང་
གྲུབ་རྗེས་ཤོག་ཅེས་གསུངས་ནས་དགེ་བཤེས་ཀྱིས་དེ་ལྟར་གནང་ནས་མཚམས་རྒན་ལ་ཁོ་བོས་རྒྱལ་བའི་བཀའ་
འགྱུར་རིན་པོ་ཆེ་ཚར་གཅིག་ཀློག་ཚར་བ་ཞུས་པས་མཚམས་རྒན་གྱིས་སང་ཉི་མ་ངའི་མཚམས་ཁང་དུ་སླེབས་པ་
མཚམས་སུ་ཕེབས་ཤོག་ཅེས་གསུངས་ནས་དགེ་བཤེས་སང་མཚམས་རྒན་མཇལ་བར་ཕེབས་ནས་མཚམས་ཁང་
དུ་ཕེབས་གྲུབ་རྗེས་ཁོང་བཞུགས་སའི་ནང་དུ་བུད་མེད་མཚར་སྐྱེས་ཡག་ཅིང་ལུས་ལ་རྒྱན་ཆས་བརྒྱན་པ་ཞིག་
མཇལ་ནས་དགེ་བཤེས་ཀྱི་མཚམས་རྒན་ག་པར་བཞུགས་ཡོད་ནམ་ཞེས་ཐུགས་ལ་འཁོར། དོན་དུ་བུད་མེད་
མཇལ་བ་ནི་རྗེ་བཙུན་སྒྲོལ་མ་གྲུབ་པའི་རྟགས་ཡིན་པ་དགེ་བཤེས་ཀྱི་ཐུགས་སུ་འཁྲུངས་ནས་ལམ་སེང་སྐུ་ཕྱག་
ཕུལ།
ཤོད་སྲོལ་གསུམ་པ། གོང་གསལ་མཚམས་རྒན་ཞལ་མཇལ་མཁན་དགེ་བཤེས་རྣམ་རྒྱལ་ཞུ་བ་དང་ཤོད་
སྲོལ་དེ་ནི་དགེ་བཤེས་བློ་དགེ་ལགས་ཀྱིས་རྒྱལ་བའི་བཀའ་འགྱུར་ཆེན་མོ་ཚར་གཅིག་ཀློག་གྲུབ་ནས་མཚམས་རྒན་
མཇལ་བར་འགྲོ་སྐབས་ དང་ཐོག་མཚམས་རྒན་མ་མཇལ་བར་སྲུང་མ་དམ་ཅན་གྱི་རྭ་ཅོ་སྔོ་ལྗང་ངེར་མཇལ་བ་
གྲགས། མཚམས་རྒན་ལགས་ཀྱིས་བླ་དམ་ཚང་གི་འཇམ་དཔལ་ནི་ངའི་ཨ་མ་ལུས་ལེན་ཡིན་ཞེས་གསུངས་མྱོང་
ཡོད། ད་དུང་མངོན་མཁྱེན་ཚུལ་དུ་གསུངས་སྲོལ་ཁ་ཤས་ཡོད་པ་དཔེར་ན། ཁྱེད་ཚོས་ཤིང་རློན་མང་པོ་མ་
474



བཅད་རོགས། ཤིང་རློན་ས་ཆ་གང་དུ་གཅོད་རྩིས་ཡོད་སར་ཤིང་རློན་དེ་དག་མཚན་མོ་ངུ་གི་འདུག་ཅེས་སོགས་
གསུང་མྱོང་ཡོད། ད་དུང་ཤོད་སྲོལ་ཁག་ཁ་ཤས་ཀྱང་དེ་ཙམ་གསལ་པོ་མེད་པས་རེ་ཞིག་མཚམས་སུ་བཞག་གོ །
མཚམས་རྒན་རིན་པོ་ཆེ་སྐུ་གཤེགས་ནས་སྐུ་གདུང་སྦྱིན་བསྲེག་ཕུལ་སྐབས་དད་ལྡན་རྣམས་ཀྱིས་རིང་བསྲེལ་ཡོད་
པར་སྙམ་ནས་དེ་གར་མི་མང་པོ་འདུས། འོན་ཀྱང་སྦྱིན་བསྲེག་ཕུལ་སྐབས་ནམ་མཁའ་ནས་མེ་ཏོག་གི་ཆར་
ཤུགས་ཆེན་པོ་བབས་པ་སོགས་བྱས་ནས་གང་མཚམས་ཤིག་རིང་དུ་བ་རྡོག་རྡོག་གམ་རིལ་རིལ་ཆེན་པོ་ཞིག་
འཕྱུར་ནས་སྐད་ཆེན་པོ་ཞིག་ཀྱང་གྲགས་པས་སྦྱིན་བསྲེག་གི་རྫས་ཚང་མ་ནམ་མཁའ་དུ་འཕགས་པ་མིག་མཐོང་
དུ་གྱུར་རོ། །
ས་བཅད་གསུམ་པ། དགེ་རྒན་ཆེན་མོ་བཀྲ་ཤིས་རིན་ཆེན་གྱི་ལོ་རྒྱུས་ཕྲན་བུ།
བློ་གྲོས་དྲི་མེད་མཆོག་གི་རལ་གྲི་ཡིས། མ་རིག་མུན་པའི་ཚང་ཚིང་ཀུན་བཅད་ནས།།
བཀྲ་ཤིས་དཔལ་གྱིས་ཕྱུག་པའི་གང་གི་བློ། རིན་ཆེན་སྤུངས་པའི་དོ་ཤལ་ཉིད་དང་མཚུངས།
དགེ་རྒན་ཆེན་མོ་བ་བཀྲ་ཤིས་རིན་ཆེན་ལགས་ཀྱི་འཁྲུངས་ཡུལ་ནི་བོད་རབ་བྱུང་བཅོ་ལྔ་པའི་ནང་རྫ་ཡུལ་
རྫོང་རྫ་ཡུལ་རོང་སྟོད་ཨ་སྤྲའི་གྲོང་དུ་ཡབ་བླ་རྒྱུད་ཡེ་ཤེས་སྟོབས་ལྡན་དང་ཡུམ་མཁའ་འགྲོ་ཡེ་ཤེས་ལྷ་མོའི་སྲས་སུ་
འཁྲུངས། སྐུ་མཆེད་སྤུན་གསུམ་ཡོད་པའི་ནང་ཆུང་བ་དེ་ཡིན་ལ་འབྲིང་བ་འོད་ཟེར་ལགས་དང་ཆེ་བ་རྒན་འབྲོག་
མི་རིན་པོ་ཆེ་ཡིན། སྔོན་ཕ་ཡུལ་དུ་བཞུགས་སྐབས་ཁོང་སྐུ་མཆེད་གསུམ་ལ་ཡུལ་གྲུ་དེར་ཡོད་པའི་མི་རྣམས་ཀྱིས་
ཆོས་སྐུ་དང་། ལོངས་སྐུ། སྤྲུལ་སྐུ་གསུམ་ཞེས་ཞུ་སྲོལ་ཡོད། འབྲིང་བ་འོད་ཟེར་ལགས་ནི་སྐུ་ན་ཕྲ་བའི་དུས་སུ་
དགེ་བཅུ་དགོན་གྱི་ཚོང་ལས་ལ་ཞུགས་ནས་ཚོང་ལམ་ཡག་པོ་རྒྱུག་ཡོད་པ་མ་ཟད་དགོན་པར་ཕན་ཡང་ཆེན་པོ་
ཐོགས་ཡོད། ཉིན་ཞིག་ཁོང་གི་ཚོང་ཟོག་དང་ཁེ་སྤོགས་ཚང་མ་དགོན་པར་ཆད་ལུས་མེད་པར་ཕུལ་ནས་རྩམ་
ཁུག་ཞིག་བསྣམས་ནས་ཕྱིར་ཐོན་ཞེས་ཤོད་གྱིན་ཡོད། བཀྲ་ཤིས་རིན་ཆེན་ལགས་ནི་སྲིད་གཞུང་རྙིང་པའི་སྐབས་
རྒན་འབྲོག་མི་རིན་པོ་ཆེ་དང་མཉམ་དུ་དགེ་བཅུ་དགོན་དུ་སུམ་རྟགས་དང་དག་ཡིག་ངག་སྒྲོན་སོགས་སྦྱོང་གནང་
བ་མ་ཟད་དགོན་པའི་འདོན་རྟ་དབྱངས་སོགས་སྦྱོང་གནང་མཛད། ཁོང་གི་གཅེན་པོ་རྒན་འབྲོག་མི་རིན་ཆེ་
དགའ་ལྡན་དགོན་དུ་སྔོན་ལ་ཕེབས་པ་དང་ཁོང་གི་སྐུལ་ལྕག་བཟང་པོའི་འོག་གཅུང་པོ་བཀྲ་ཤིས་རིན་ཆེན་ལགས་
དགའ་ལྡན་དུ་ཕྱག་དཔེ་གཟིགས་པའི་གོ་སྐབས་བཟང་པོ་ཐོབ། ཕྱིས་ཁོང་ནི་གླིང་བསྲེའི་དགེ་བཤེས་བཏང་མྱོང་
ཡོད་ཅིང་རྒན་བཀྲ་ཤིས་རིན་ཆེན་ལགས་ནི་ཐུགས་རིག་ཤིན་ཏུ་བཀྲ་ཞིང་སྐབས་དེ་དུས་གདན་ས་ཆེན་པོ་གསུམ་
གྱི་དཔེ་ཆ་བ་རྩེ་ཕུད་རྣམས་འཇང་དགུན་ཆོས་སུ་འཛོམས་ནས་གཞུང་ཆེན་པོ་སོགས་དང་འབྲེལ་བ་ཡོད་པའི་ནང་
དོན་རྟགས་གསལ་དུ་ལམ་དུ་དྲངས་སྐབས་ཕྱག་དཔེ་བ་མང་པོས་ཁོང་གི་ཐུགས་རིག་ལ་ཡིད་དབང་རབ་ཏུ་འཕྲོག་
ནས་སོ་སོས་རྟགས་གསལ་གཏོང་མཚམས་བཞག་ནས་ཚ་བ་ཁམས་ཚན་རྒན་བཀྲ་ཤིས་རིན་ཆེན་གྱི་རྟགས་
475



གསལ་གཏོང་སྟངས་ལ་ལྟད་མོ་ལྟ་གིན་ཡོད་ཅེས་ཤོད་རྒྱུན་ཡོད། བཅིངས་འགྲོལ་བཏང་རྗེས་བོད་ལས་བྱེད་སློབ་
གྲྭ་དང་།བོད་ལྗོངས་དགེ་འོས་སློབ་གྲྭ། ཀྲུང་དབྱང་མི་རིགས་སློབ་གྲྭ་ཆེན་མོ། བོད་ལྗོངས་སློབ་ཆེན། ཀྲུང་གོ་
བོད་བརྒྱུད་མཐོ་རིམ་ནང་བསྟན་སློབ་གླིང་སོགས་ལ་སྔ་རྗེས་སུ་དགེ་རྒན་ཆེན་མོའི་ལས་འགན་འཁུར་གནང་། །
ས་བཅད་བཞི་པ། ཚོ་དྲུག་སྒོམ་པའི་སྒོམ་རྒྱུད་སྐོར།
བརྗིད་ཆགས་ས་འཛིན་དཀར་པོའི་ཆུ་རྒྱུན་ལས། ལེགས་པར་འཁྲུངས་པའི་ཡུལ་གྱི་སྲོལ་རྒྱུན་དག་
མི་ཉམས་དར་སྤེལ་ཡོང་སླད་བརྒྱུད་སྤྱད་དེ། མ་ལུས་ཚང་བ་མཆོག་སྦྱིན་ཁྱེད་ལ་འདུད། །
སྒོམ་པ་ཨོ་རྒྱན་ཚེ་བརྟན་ནི་ཁྲལ་ས་ཚང་གི་སྒོམ་པ་གྲགས་ཅན་གྱི་མི་རྒྱུད་ཡིན་ལ་ཁོང་གི་ཕའི་མཚན་ལ་
བཀྲ་ཤིས་དགྲ་འདུལ་ཞུ་བ་དང་བཀྲ་ཤིས་དགྲ་འདུལ་གྱི་ཕ་ནི་སྒོམ་པ་ཚེ་རིང་འབྱོར་ལྡན་ཞེས་འབོད་ཀྱི་ཡོད།
ཁོང་གི་ཕ་རྒན་ནི་དཀོན་མཆོག་དབང་འདུས་ཞེས་ཞུ་གི་ཡོད། འོན་ཀྱང་ཁོང་རྣམ་པའི་ལོ་རྒྱུས་ནི་དུས་ཡུན་ཤིན་
ཏུ་རིང་བས་ཞིབ་ཕྲ་ཞུ་བའི་གདེང་ཚོད་དེ་ཙམ་མེད་པས་གཟིགས་པ་པོ་རྣམས་ཡིད་འཇགས་འཚལ། སྒོམ་པ་ཚེ་
རིང་འབྱོར་ལྡན་ནི་མགོ་ཡུལ་ལུང་པ་སྤྱི་དང་སྒོས་སུ་མདོ་སྨད་ཁུལ་དུ་སྐད་གྲགས་ཤིན་ཏུ་ཆེ་ཞིང་ངེས་པ་དོན་དང་
ལྡན་པའི་སྐུ་ཡོན་ཆེ་བ་མ་ཟད་མྱོང་རྟོགས་མཐོ་བའི་སྒོམ་པ་བཟང་པོ་ཞིག་ཀྱང་ཡིན། ཉིན་ཞིག་ཁྲལ་ས་ཚང་གི་
གྲགས་ཅན་སྒོམ་པ་ཚེ་རིང་འབྱོར་ལྡན་དང་ཡུལ་ལུང་དེར་སྐད་གྲགས་ཆེ་བའི་རྒྱུན་དུ་མཚམས་བཞུགས་མཁན་བླ་
མ་སོག་ཞིང་དཔོན་སློབ་བྱམས་པ་ཡེ་ཤེས་འབོད་པ་ཞིག་དུད་ཚང་གཅིག་གི་ནང་མཉམ་དུ་གདན་འདྲེན་ཞུས།
དུད་ཚང་དེ་ནི་མི་གྲོངས་མ་ཐག་པའི་དུད་ཚང་ཞིག་ཡིན། ཁོང་གཉིས་པོ་སྐད་གྲགས་ཆེ་མཉམ་ཡིན་ལ་ཕན་ཚུན་
རྒྱུས་མངའ་མེད་པ་ཞིག་མཉམ་དུ་འཕྲད་པས་སོག་ཞིང་བླ་མའི་ཐུགས་སེམས་ཤེལ་གྱི་མེ་ལོང་ལས་འདི་ལྟར་
དགོངས་ཏེ་སྒོམ་པ་ཁོང་ནི་ནུས་མཐུ་ལྡན་པའི་སྒོམ་པ་བཟང་པོ་ཞིག་ཡིན་པ་ཁོ་བོས་སྔ་ས་ནས་ཤེས་ཀྱི་ཡོད་པས་དེ་
རིང་ཁོང་ལ་རྣམ་ཤེས་འགུག་པའི་མཐུ་ནུས་གང་འདྲ་ཞིག་ཡོད་མིན་ཉམས་ཚོད་ལེན་དགོས་དགོངས། བླ་མ་རིན་
པོ་ཆེས་ཐུགས་རྣམ་པར་ཤེས་པའི་ཡེ་ཤེས་ལས་འདས་པོའི་རྣམ་ཤེས་དེ་ཁོང་གི་དྲིལ་བུ་དང་རྡོ་རྗེའི་འོག་ཏུ་བཀུག་
སྟེ་ཞལ་འདོན་གནང་ཁུལ་དུ་བཞུགས། སྙན་གྲགས་ལྡན་པའི་སྒོམ་པ་ཚེ་རིང་འབྱོར་ལྡན་གྱིས་འདས་པོའི་གཤེད་
ཕུད་ཀྱི་ཆོ་ག་དབུ་ཚུགས། འོན་ཀྱང་སྒོམ་པ་ཚེ་རིང་འབྱོར་ལྡན་གྱིས་འདས་པོའི་རྣམ་ཤེས་ག་ཚོད་བཀུག་ཀྱང་དེ་
ཚོད་ཀྱིས་འགུག་མི་ཐུབ་པར་ལུས་པས་ཁོང་གིས་རྩིས་ཡང་ཡང་བསྐྱོན་ནས་རྣམ་ཤེས་འགུག་པའི་ཐབས་མང་
བཏོན་ཡང་བཀུག་མ་ཐུབ་པས་བླ་མས་འདས་པོའི་རྣམ་ཤེས་བཀུག་ནས་སྦས་པ་སྒོམ་པས་མཁྱེན་ནས་གསུངས་
དོན། མཆོད་གཡོག་ལ་ད་ནི་གཤེད་སྒོ་བླ་མའི་སྐུ་མདུན་དུ་གཡུག་ཤོག་ཅེས་གསུངས་ནས་སྒོམ་པས་ཕཊ་སྒྲ་དང་
བཅས་བླ་མས་རྣམ་ཤེས་སྟེང་བཞག་པའི་དྲིལ་བུ་དང་རྡོ་རྗེ་འཕགས་ཏེ་རྣམ་ཤེས་རང་དབང་མེད་པར་བཀུག་པས་
བླ་མས་སྒོམ་པའི་ནུས་མཐུ་ལ་ཧང་སངས་པ་དང་སྒོམ་པས་ཀྱང་བླ་མའི་རྣམ་ཤེས་སྦས་སྟངས་ལ་ཧང་སངས་ནས་
476



ཕན་ཚུན་གཉིས་པོ་བརྩི་འཇོག་དང་ཡིད་ཆེས་ཀྱི་རྣམ་པར་རོལ་ནས་བཞུགས་ཞེས་ཤོད་རྒྱུན་ཡོད། གྲགས་ཅན་
སྒོམ་པ་ཚེ་རིང་འབྱོར་ལྡན་གྱི་བུ་སྒོམ་པ་བཀྲ་ཤིས་དགྲ་འདུལ་ནི་ཕའི་མདུན་དུ་ཡི་གེ་འབྲི་ཀློག་མཐར་ཕྱིན་པར་
སྦྱངས། བཀྲ་ཤིས་དགྲ་འདུལ་ཡང་ཕ་དང་འདྲ་བའི་སྐད་གྲགས་ཅན་གྱི་སྒོམ་པ་རྣམ་དག་ཅིག་ཡིན་པ་མ་ཟད་ཡི་
གེ་འབྲི་རྒྱུར་མཁས་པའི་སྒོམ་པ་ཞིག་ཡིན། ཁོང་གིས་ཤོག་བུ་བཟོས་ནས་གེ་སར་སྒྲུང་སྟག་གཟིག་ནོར་གཡང་
སོགས་བྲིས་ཏེ་མི་གཞན་ལ་ཚོང་བའི་ལས་སུ་འཇུག་མྱོང་ཡོད་ལ་སྐབས་དེ་དུས་སྒྲུང་ཡིག་འབྲི་མཁན་ཁོང་ལྟ་བུ་ཧ་
ལམ་རྫ་ཡུལ་ལུང་པར་དཀོན། ཁོང་ནི་རྫ་ཡུལ་ལུང་པའི་དགོན་པ་ཆེ་ཤོས་གསང་སྔགས་ཆོས་གླིང་གི་དྲུང་ཡིག་ཀྱང་
ཡིན། གསང་སྔགས་ཆོས་གླིང་གིས་སྡེ་པ་གཞུང་དང་ཆབ་མདོ་ས་དབང་སོགས་ལ་སྙན་ཞུ་འབུལ་བའི་ཡི་གེ་འབྲི་
དགོས་ཚེ་གསང་སྔགས་ཆོས་གླིང་གིས་རྟ་གཅིག་གམ་ཡང་ན་དྲེལ་གཅིག་དང་གཡོག་པོ་གཅིག་བཏང་ནས་ཁོང་
གདན་འདྲེན་ཞུ་གི་ཡོད་པས་སྐབས་དེའི་དུས་སུ་གསང་སྔགས་ཆོས་རྫོང་ཁོངས་སུ་ཡིག་མཁན་ཁོང་ལྟ་བུ་མེད་པ་
རང་ཤུགས་སུ་ཤེས་ཐུབ། སྒོམ་པ་བཀྲ་ཤིས་དགྲ་འདུལ་ནི་བོད་ཀྱི་རིག་པའི་གནས་ཐམས་ཅད་ལ་མཁྱེན་རྒྱ་ཆེན་
པོ་ཡོད་པ་གསང་སྔགས་ཆོས་གླིང་གི་དགེ་བའི་བཤེས་གཉེན་ཆེན་པོ་རྣམ་རྒྱལ་ལགས་ཀྱིས་སྒོམ་པ་བཀྲ་ཤིས་དགྲ་
འདུལ་གྱི་སྐུ་ཡོན་ལ་བལྟས་ན་ང་དགེ་བཤེས་ཡིན་ཡང་ངོ་ཚ་བ་ཞིག་འདུག་ཅེས་གསུངས་མྱོང་ཡོད། ལྷག་པར་དུ་
སྒོམ་པ་བཀྲ་ཤིས་དགྲ་འདུལ་སྒྲ་རིག་པར་ཡང་བྱང་གོམས་ཆེན་པོ་ཡོད་པ་ཤིང་བྱང་ཞིག་གི་ཐོག་ནས་གཟུངས་ཆེན་
གྲྭ་ལྔའི་ནང་གི་སོ་སོར་འབྲངས་མའི་སྔགས་ཡིག་བྲིས་པའི་མཇུག་ཏུ་མངྒ་ཤཏུ་ནས་བྲིས་ཡོད་པར་གཞིགས་ན་
ཁོང་ནི་སྔགས་ཡིག་ནས་བོད་ཡིག་ཏུ་ཕབ་ཤེས་མཁན་ཞིག་ཡིན་པ་རང་བཞིན་དུ་ཤེས་ལ་ཤིང་བྱང་དེ་ད་ལྟའང་
མིག་ལམ་དུ་མཐོང་རྒྱུ་ཡོད་པ་དེ་ནི་དཔང་རྟགས་ཁུངས་བཙན་ཞིག་ཡིན་པ་སྨོས་མེད་རེད། ཁྲལ་ས་ཚང་གི་སྒོམ་
པ་ཨོ་རྒྱན་ཚེ་བརྟན་ནི་བྱིས་པ་ལོ་བརྒྱད་ཀྱི་དུས་ནས་བཟུང་ཕ་བཀྲ་ཤིས་དགྲ་འདུལ་གྱི་མདུན་དུ་ལོ་མང་ཡི་གེ་འབྲི་
ཀློག་ལེགས་པར་སྦྱངས་ནས་རང་མགོ་ཐོན་ངེས་ཆགས། ཁོང་ནི་ཡུལ་ལུང་དེར་སྐད་གྲགས་ཤིན་ཏུ་ཆེ་བའི་སྒོམ་
པ་ཞིག་ཡིན་པ་མ་ཟད་ཁོང་ནི་ལུང་པ་དེ་གར་སྒེར་གྱི་སློབ་གྲྭ་འཛུགས་ཐུབ་མཁན་དང་པོ་དང༌། ཤོག་བུ་བཟོ་
མཁན་དང་པོ། སྒྲུང་ཡིག་འབྲི་མཁན་གཉིས་པ། བོད་ཇ་བཟོ་ཤེས་མཁན་བཅས་ཡིན་ཞེས་བཤད་ན་འགྲིག
སྒོམ་པ་ཨོ་རྒྱན་ཚེ་བརྟན་ནི་རིག་པའི་གནས་ལ་བྱང་གོམས་ཆེ་བ་ཚོ་དྲུག་ལུང་པ་ཙམ་མ་ཟད་རྫ་ཡུལ་རྫོང་ཁོངས་སུ་
སྐད་གྲགས་ཆེ་ཙམ་ཡོད་ཅིང་ཡུལ་ལུང་དེར་ཡིག་རིགས་ལ་མཁས་པའི་སྒོམ་པ་གྲགས་ཅན་ཞིག་ཡིན། ཁོང་གི་
མཛད་རྗེས་ཁག་གཅིག་ད་ལྟའང་མཐོང་རྒྱུ་ཡོད་པ་དཔེར་ན། ལྗོངས་སྲིད་གྲོས་ཀྱིས་བོད་ཀྱི་ལོ་རྒྱུས་དཔྱད་གཞིའི་
རྒྱུ་ཆ་བདམས་སྒྲིག་ནང་འཁོད་ཡོད་པ་དང་། ཚོ་དྲུག་ལུང་པའི་ཡུལ་ལྷ་མཆོད་བསྟོད་ཁག་ཁ་ཤས་དང་། གཏམ་
དཔེ་ཁག་ཁ་ཤས། གྲུབ་པའི་དབང་ཕྱུག་སངས་རྒྱས་རྡོས་མཛད་པའི་ཇོ་ཡིག དེ་བཞིན་དུ་དགོས་མཁོ་ཤིན་ཏུ་
ཆེ་བའི་འདོན་ཆ་སོགས་མང་པོ་སྔ་མའི་ཕྱག་དཔེ་མེད་ཀྱང་སྒོམ་པ་ཨོ་རྒྱན་ཚེ་བརྟན་ཁོང་གི་ཐུགས་མཚོ་ལས་ཕྱུང་
ནས་བྲིས་གནང་བ་ནི་བཀའ་དྲིན་བླ་ན་མེད་ཅིང་རིན་ཐང་ཤིན་ཏུ་ཆེ་བའི་ནོར་བུ་ལས་རྩ་ཆེ་བ་ཡོད། གལ་སྲིད་
སྒོམ་པ་ཁོང་ལྟ་བུ་མེད་ན་ད་ཆ་ཚོ་དྲུག་གི་རྩ་ཚེའི་བསང་མཆོད་ཡི་གེ་དང༌། གཏམ་དཔེ་ཁག་གཅིག ཇོ་ཡིག་
477



སོགས་རྨི་ལམ་བཞིན་ཡལ་ནས་མངོན་འགྱུར་ཡོང་མི་སྲིད་པ་ཐག་བཅད་ནས་ཤོད་ཆོག སྒོམ་པ་ཁོང་གསུང་སྐད་
མཐོ་ལ་སྒྲ་གདངས་གསལ་བའི་སྒོ་ནས་ཞལ་འདོན་གནང་རྒྱུ་རྒྱུན་འཁྱོངས་གནང་བ་དེ་སྲོག་ལ་གཅེས་པ་ལྟར་
འཛིན་གྱི་ཡོད། ཁོང་གི་རང་གཤིས་ནི་མི་ཕན་ཚུན་དབར་བསྟུན་མཁས་ཤིང་ཚང་མར་བརྩི་བཀུར་བྱེད་མཁན་
ཆོས་པ་ཡང་དག་ཅིག་ཡིན། ཡུལ་ལུང་དེ་གར་ཕྱག་དཔེའི་དཔེ་ཐུང་མང་པོ་བྲིས་ནས་ཡུལ་ལུང་དེའི་ནང་ཕྱག་
དཔེའི་དཔེ་རྒྱུན་དཀོན་པ་དང༌། ཕྱག་དཔེ་སླུ་མི་ཐུབ་པ། ཕྱག་དཔེ་ཤེས་མཁན་སོགས་ལ་སྐོམ་པ་ཆུ་འདོད་ལྟར་
མཁོ་འདོན་མང་པོ་གནང་བ་མ་ཟད་ལུང་པ་དེའི་ཡུལ་མིའི་ཁྱིམ་དུ་ཡུལ་ལྷ་བསང་མཆོད་སོགས་ལ་ཕེབས་དགོས་ཚེ་
ལམ་སེང་ཞལ་བཞེས་གནང་ལ་སྐུ་ཡོན་སོགས་ལེན་པའི་ལུགས་སྲོལ་རྩ་བ་ནས་མེད་པ་དེ་ནི་ཁོང་གི་སྤྱོད་ཚུལ་
བཟང་པོ་ཞིག་མ་ཡིན་ནམ། ཁོང་ལ་ད་དུང་ཐུན་མོང་མ་ཡིན་པའི་དཔེ་ཆའི་ཀློག་སྟངས་ནི་སྙན་འཇེབས་ལྡན་ལ་
གསལ་ཞིང་དྭངས་ཁར་ཀློག་པའི་སྤུས་ཚད་དང་མགྱོགས་ཚད་གཉིས་ཀ་འགྲན་ཟླ་བྲལ་བ་ནི་ཡུལ་ལུང་དེ་ཙམ་མ་
ཟད་ཁམས་ཁུལ་གཞན་དག་ཏུའང་སྙན་པའི་གྲགས་པ་གང་སར་ཁྱབ་ཡོད། ཁོང་དང་མཉམ་དུ་ཆོ་ག་གཏོང་བ་
དང་ཡང་ན་ཨ་མཆོད་སོགས་འགྲོ་སྐབས་མི་སུ་འདྲ་ཞིག་ཡིན་ཡང་ཁོང་གི་གསུང་སྐད་ལ་འགྲན་པའི་གདེང་ཚོད་
དང་བྲལ་ནས་རང་ཉིད་ཡི་གེ་ཀློག་པའི་སྤོབས་པ་ཡང་ཆུང་དུ་འགྲོ་བ་ལྟ་བུའི་ཚོར་སྣང་ངམ་ངམ་ཤུགས་ཤུགས་སུ་
ཡོང་གི་ཡོད། ལྷག་པར་དུ་ཁོང་གིས་བཞག་པའི་མཛད་རྗེས་དེ་དུས་རབས་འཕེལ་རྒྱས་དང་ཆར་རླུང་གི་རྡབ་རྡེག་
འོག་ཏུ་སྲ་བརྟན་གྱི་བླ་སྲོག་ལ་ཉམས་ཆག་དང་བྲལ་ཞིང་དཔའ་བའི་ཉམས་དང་ལྡན་པའི་མདངས་ལས་ངོ་མཚར་
གྱི་གཏམ་རྒྱུད་དབྱངས་སུ་གྱེར། ཁོང་གི་རང་གཤིས་ནི་དར་རྒུད་དང་འཕེལ་འགྲིབ་ཀྱི་རླུང་རླབས་བཤགས་ཏེ་
འགྱིང་ངེར་བཞུགས་པས་སྒོམ་པ་ཁོང་ལ་ཞུམ་མེད་ཀྱི་ལང་ཚོ་དང་
། ཁྱད་འཕགས་ཀྱི་གཟི་བྱིན། རྨད་བྱུང་གི་
ཉམས་མདངས། ཕུལ་བྱུང་གི་རང་ཚུགས། ལོ་རྒྱུས་ཀྱི་དཔང་རྟགས། ཡུལ་ལུང་གི་རྒྱུ་ནོར། རྨོངས་པའི་ལམ་
སྟོན། རྗེས་རབས་པའི་ལམ་སྣེ། གཤིས་བཟང་གི་གོམས་གཤིས། གཉོམ་ཆུང་གི་སྤོབས་པ། མུན་ནག་གི་སྒྲོན་
མེ། འོད་སྣང་གི་ལམ་ཆེན། ལུང་ཆུང་གི་འོད་ཟེར། ལུང་ཆེན་གྱི་མིག་དཔེ་བཅས་དང་མཚུངས་པར་ཉམས་
ཆུང་བྱིས་བློའི་དྲི་ངད་བསལ་ཏེ་ཡུལ་ལུང་དེ་གའི་མེས་པོས་བཞག་པའི་ཤེས་རབ་ཀྱི་མིག་དང་བློ་གྲོས་ཀྱི་སྙིང་བཅུད་
དེ་དག་ཕྱིས་འབྱུང་མི་རབས་རྣམས་ལ་འཇོག་གནང་མཛད་ཅིང་། ཕུགས་རེ་དང་བརྗིད་རླབས་ཆེ་བའི་ལོ་རྒྱུས་ཀྱི་
ལས་འགན་ཕྲག་པར་ཁུར་ནས་འོད་སྣང་གི་ལམ་ཆེན་བཤངས་པར་ང་ཚོས་ཁོང་ལ་སེམས་གཏིང་ནས་ཐུགས་རྗེ་
ལན་བརྒྱ་ཞུ་གི་ཡིན།
ས་བཅད་ལྔ་པ། མཚོ་ལུང་སྒོམ་པའི་སྒོམ་རྒྱུད་སྐོར།
གདམ་ངག་ཟབ་མོ་རིམ་སྤེལ་ཐུགས་རྒྱུད་ཕྱུག གཞན་ཕན་རྩིས་རིག་བདུད་རྩིའི་ཆར་ཕབ་སྟེ།
གདུལ་བྱའི་ཁམས་དང་མོས་པ་སྣ་ཚོགས་ལ། གཟིགས་ཤིང་འདོམས་པ་མེས་པོ་ཁྱེད་རྣམས་འདུད།
ཅེས་མེ་ཏོག་མཆོད་པ་བརྗོད་པའི་ཚུལ་དུ་བྱས་ནས་གང་གླེང་བ་བྱ་བ་ནི་མཚོ་ལུང་གི་སྒོམ་རྒྱུད་བདུན་གྱི་
478



མཛད་འཕྲིན་ཁག་མི་འདྲ་བ་མང་པོ་ཡོད་ཀྱང་འདིར་འབྲི་བའི་གདེང་ཚོད་ཐར་ཐོར་ལས་མེད་པ་དེ་དག་ཞུ་འདོད་
པའི་ཀུན་སློང་བཟང་པོས་བསྐུལ་བ་དེར་ཀློག་པ་པོས་དགྱེས་གཟིགས་ཡོད་པར་ཞུ། །
ཚོ་ལུང་ས་ཁྲི་སྒོམ་པ་ནི་ཚོ་དྲུག་རའུ་ཤོད་རི་རྩ་ཚང་ནས་མཆེད་ཡོང་བ་ཤོད་སྲོལ་ཡོད། ཚོ་དྲུག་རའུ་ཤོད་རི་
རྩ་ཚང་ལ་སྒོམ་པ་གཅེན་གཅུང་སྐད་གྲགས་ཅན་གཉིས་བྱོན་མྱོང་ཡོད་པ་གཅེན་པོའི་མཚན་ལ་ནམ་མཁའ་མཐའ་
ཡས་དང་གཅུང་པོའི་མཚན་ལ་ནམ་མཁའ་ལྷུན་གྲུབ་ཅེས་ཞུ་གི་ཡོད། སྒོམ་པ་ཁོང་རྣམ་གཉིས་ཆུང་དུས་ནས་
དམ་པའི་ཆོས་ལ་དད་པ་ཆེ་ཞིང་ཀློང་ཆེན་སྙིང་ཐིག་དང་དཀོན་མཆོག་སྤྱི་འདུས་ཀྱིས་གཙོས་པའི་རྙིང་མའི་ཕྱག་
དཔེ་མི་ཉུང་བ་ཞིག་ཐོས་བསམ་སློབ་གཉེར་གནང་བ་མ་ཟད་སྐུ་མཚམས་བསྙེན་སྒྲུབ་ཀྱང་གང་ལེགས་སྒྲུབ་པས་
ཀུན་མོས་པའི་ཡུལ་དུ་གྱུར། དུས་གང་འཚམས་སོང་རྗེས་དགོངས་གཞི་དང་དགོས་པར་གཞིགས་ནས་གྲགས་
ཅན་གྱི་སྒོམ་པ་ཁོང་གཉིས་གཟིམ་ཁང་གཅིག་ནང་མ་བཞུགས་པར་སོ་སོའི་གདུལ་བྱ་མི་འདྲ་བ་དང་མཛད་འཕྲིན་
མི་འདྲ་བར་ཐུགས་ཞིབ་གནང་སྟེ་སྒོམ་པ་ནམ་མཁའ་མཐའ་ཡས་རའུ་ཤོད་རི་རྩ་ཚང་དེ་རང་དུ་བཞུགས་པ་དང་
སྒོམ་པ་ནམ་མཁའ་ལྷུན་གྲུབ་རླུང་སེམས་གཉིས་ལ་རང་དབང་ཐོབ་པས་རྒྱུན་དུ་རང་ཉིད་ཀྱིས་སྤྱོད་པའི་གསེར་རྔ་
འབྲུག་གྲགས་ལ་ཆིབས་ནས་ནམ་མཁའ་ལ་བྱ་ལྟར་ལྡིང་སྟེ་སེམས་ཅན་ལས་ཉོན་དག་སྣང་ཅི་རིགས་ཀྱི་མདུན་དུ་
མཛད་སྤྱོད་བསྟན་ནས་མཚོ་ལུང་ས་ཁྲི་གྲོང་མགོའི་ཀླུ་དང་ས་བདག་གནས་པའི་ཆུ་མིག་བརྡོལ་སའི་བར་ཐད་ཀར་
འཕུར་ནས་མཚམས་ལ་བཞུགས་ཞེས་ཤོད་རྒྱུན་ཡོད། ཆུ་མིག་དང་བར་ཐག་མི་རིང་བའི་སར་གྲོང་སྟོད་ཚང་ཞེས་
པའི་དུད་ཚང་ཞིག་ཡོད་པ་དེས་སྐུ་མཚམས་དང་བསྙེན་སྒྲུབ་ལ་གཞོལ་བའི་སྒོམ་པ་ཁོང་ལ་མེ་ཤིང་དང་། འཚོ་བ་
སོགས་ཀྱི་མཐུན་རྐྱེན་བཟང་པོ་བསྐྲུན་ཡོད། ས་ཆ་དེར་ལོ་ཤས་བཞུགས་རྗེས་ས་ཁྲི་གྲོང་སྟོད་ཚང་གི་བུ་མོ་ཞིག་
དང་འཇིག་རྟེན་མཐུན་འཇུག་གི་ལས་ལ་ཞུགས་ནས་ཁོང་ལ་བུ་སྒོམ་པ་རྒྱ་མཚོ་འབོད་པ་ཞིག་བྱུང་བ་ནས་བཟུང་
ས་ཁྲི་སྒོམ་པ་ཞེས་པའི་མིང་ཡང་དེ་ལྟར་ཐོགས། སྒོམ་པ་ཁོང་གི་ཕྱིའི་སྤྱོད་ཚུལ་དང་ནང་རྟོགས་པར་ཡུལ་གྲུ་དེར་
ཡོད་པའི་མི་རྣམས་ཀྱིས་ཡིད་སྨོན་ཆེན་པོ་བྱེད་པ་དཔེར་ན། རྗེ་བཙུན་མི་ལའི་རྣམ་མགུར་ལས“ བསགས་སྦྱང་
རང་སར་དག་ཀྱང་ཚོགས་ཆུང་ངུ་ནས་གསོག ལས་འབྲས་མཁའ་ལྟར་རྟོགས་ཀྱང་སྡིག་པ་ཆུང་ངུ་ལ་འཛེམ།
མཉམ་གཞག་རྗེས་ཐོབ་མེད་ཀྱང་ཐུན་བཞིའི་རྣམ་འབྱོར་རྒྱུན་མ་འཆད་པར་ཉམས་སུ་བླངས། བདག་གཞན་
མཉམ་ཉིད་དུ་གོ་ཡང་ཆོས་དང་གང་ཟག་ལ་སྐུར་བ་མི་གདབ་” ཅེས་གསུངས་པ་ལྟར་ཁོང་ནི་ཉིན་གཅིག་ལྟར་
ཚོགས་བསགས་སྒྲིབ་སྦྱོང་གནང་རྒྱུར་ཐུགས་མི་གཡེང་བ་དང་ལས་འབྲས་ལ་ངེས་པ་རྙེད་ཅིང་སྡིག་པ་ཆུང་ངུ་ཤིག་
སྲོ་ཙམ་ཡང་སྤོང་གང་ཐུབ་དང་དགེ་བ་ཕྲན་བུ་ཙམ་ཡང་སྒྲུབ་ཐུབ་པའི་སྒོམ་པ་རྣམ་དག་ཅིག་ཡིན། གྲགས་ཅན་
སྒོམ་པ་རྒྱ་མཚོ་ལྦ་ལ་ཧ་ནི་ཕྱི་མཛད་སྤྱོད་ལེགས་ཤིང་ནང་རྟོགས་པས་ཕྱུག་པའི་བཀའ་དྲིན་ཤིན་ཏུ་ཆེ་བའི་སྒོམ་པ་
རྣམ་དག་ཅིག་ཡིན། གང་ལགས་ཤེ་ན། མངའ་རིས་པ་བསྟན་པ་བཟང་པོས་མགོ་ལུང་གསུམ་གྱི་དགོན་ཆུང་
རྣམས་ཐིག་འཕགས་དགོན་ཞེས་པ་གསར་དུ་བཏབ་ནས་དེའི་ནང་ཟླ་སྒྲིལ་བཏང་བས་ལ་དགོན་པའི་(ལ་དགོན་
ནི་བོན་པོའི་དགོན་པ་ཞིག་ཡིན)གྲྭ་པ་ཉི་ཤུ་ཙམ་ཡོད་པ་དེ་དག་ཁག་གཅིག་ཐིག་འཕགས་དགོན་དུ་བཞུགས་པ་
479



དང་ཁག་གཅིག་བོན་དགོན་དུ་རང་འཇགས་སུ་སྡོད་སྐབས་དེ་ཐིག་འཕགས་དགོན་ལ་མི་དགའ་བའི་རྣམ་འགྱུར་
གྱི་རྒྱུ་བྱས་ནས་དེའི་འབྲས་བུར་ཐིག་འཕགས་དགོན་གྱི་འཐུང་ཆུ་ནི་མཚོ་ལུང་གི་ལུང་པའི་ཕུ་ནས་ཁྲིད་ཡོང་བ་
དེར་འཐུང་ཆུ་བཅད་པ་དང་བཀྲ་མ་ཤིས་པ་དང་མི་འདོད་པའི་བྱ་བ་མང་དག་ཅིག་བྱས་སྟབས་གྲུབ་མཐའ་མི་འདྲ་
བ་དགེ་ལུགས་པ་དང་བོན་པོ་གཉིས་ཕན་ཚུན་མ་འཆམ་པ་བྱུང་ནས་ཐིག་འཕགས་དགོན་ལ་འབངས་མི་སེར་གྱིས་
དད་མོས་ཆེ་བ་བྱས་པས་གྲུབ་མཐའ་བོན་པོ་ཡིན་པའི་ལ་དགོན་པའི་གྲྭ་པ་ལྷག་འཕྲོ་ཚང་མ་དེ་ནས་མཐར་སྐྲོད་
བཏང་བ་མ་ཟད་གྲྭ་པ་གསུམ་རྐྱེན་ལམ་དུ་བཏང་ཡོད་པ་ད་ལྟའང་ས་དེར་མི་བསད་ཐང་ཞེས་འབོད་པའི་རྒྱུ་
མཚན་ཡང་དེར་ཐུག་ཡོད། ལ་དགོན་པས་མཐུ་དང་ངན་སྔགས་འཕེན་ཤེས་པ་དང་ཐིག་འཕགས་དགོན་ལ་མཐུ་
དང་ངན་སྔགས་མེད་སྟབས་ལ་དགོན་པའི་མཐུ་དང་ངན་སྔགས་ལ་ཁ་གཏད་གཅོག་ཆེད་དགོན་པའི་ཆོས་སྐྱོང་
གིས་རྒྱ་མཚོ་ལྦ་ལ་ཧ་གདན་འདྲེན་དགོས་པའི་ལུང་བསྟན། ཐེངས་ཤིག་ལ་དགོན་ནས་ཡིན་པའི་བོན་པོའི་བླ་མ་
ཞིག་དང་ས་ཁྲི་སྒོམ་པ་རྒྱ་མཚོ་ལྔ་ལ་ཧ་གཉིས་མཐུ་རྩལ་འགྲན་པའི་འགོ་ཚུགས། རྒྱ་མཚོ་ལྔ་ལ་ཧས་ཕྲེང་བ་ཕྲེང་
རྡོག་བརྒྱ་དང་བཅུ་མེད་བརྒྱད་ཡོད་པ་དེ་དག་སོ་མ་བརྒྱབ་པར་གྱུར་མིད་བཏང་བ་དང་མདུད་འཛིན་བཅུ་གྱུར་
མིད་གཏོང་མ་ཐུབ་སྟབས་ཕྱིས་སུ་བོན་པོའི་དགོན་པ་དེའི་ནང་གྲྭ་པ་བཅུ་ལས་མི་བརྒལ་བའི་གྲུབ་རྟགས་བསྟན་པ་
དང་བོན་པོའི་བླ་མས་མདུད་འཛིན་བཅུ་མ་གཏོགས་ཕྲེང་རྡོག་བརྒྱ་ཐམ་པ་གྱུར་མིད་གཏོང་མ་ཐུབ་སྟབས་ཕྱིས་སུ་
ཐིག་འཕགས་དགོན་གྱི་གྲྭ་ཚད་བརྒྱ་ལས་བརྒལ་མི་ཐུབ་ཅེས་ཤོད་སྲོལ་ཡོད། འབངས་མི་སེར་གྱིས་ལ་དགོན་པར་
དད་པ་བྱེད་མཁན་ཉུང་དུ་ཕྱིན་ཏེ་ལ་དགོན་པའི་གྲྭ་པ་ལྷག་འཕྲོ་རྣམས་ཚྭ་ཁ་ལྷོ་ལྕགས་རྟ་དགོན་པར་བྲོས་བྱོལ་དུ་
མི་འགྲོ་ཀ་མེད་བྱུང་ཡོད། ཕྱིས་སུ་ལྕགས་རྟ་དགོན་པ་ནས་ཐིག་འཕགས་དགོན་ལ་མཐུ་བརྒྱབ་ཡོང་སྐབས་དེའི་ཁ་
གཏད་དུ་གྲགས་ཅན་སྒོམ་པ་རྒྱ་མཚོ་ལྔ་ལ་ཧའི་མཐུ་དང་སྟོབས་ལ་བརྟེན་ནས་ལྕགས་རྟ་ལ་དགོན་པ་ནས་བརྒྱབ་
པའི་མཐུ་དེར་ཁ་གཏད་གཅོག་ཐུབ་པ་མ་ཟད་ངན་སྔགས་ཀྱི་མཐུ་དེ་རང་འཇགས་ཕྱིར་སློག་ཐུབ་པའི་ནུས་པ་
ལྡན་ཡོད་པས་ཐིག་འཕགས་དགོན་ལ་གོད་ཆག་ཆེན་པོ་བྱུང་མེད་ཅེས་ཤོད་རྒྱུན་ཡོད། སྒོམ་པ་ཁོང་གི་མཚན་
དངོས་ལ་རྒྱ་མཚོ་ཞེས་འབོད་ཀྱང་ཁོང་སྐུ་གཟུགས་ཆེ་ཞིང་སྐེ་ལ་ལྦ་བ་ཞིག་ཡོད་པས་རྒྱ་མཚོ་ལྔ་ལ་ཧ་ཞེས་འབོད་
སྟངས་དེ་ལྟར་བྱུང་བ་ཞིག་རེད་ཅེས་ཤོད་རྒྱུན་ཡོད། མཐུ་བཏང་ཡོང་བའི་རྟགས་ནི་ཐིག་འཕགས་དགོན་པ་ནས་
བལྟས་ཚེ་ལྕགས་རྟ་དགོན་པའི་ཕྱོགས་ནས་སྤྲིན་ནག་ལང་ལོང་ཡ་མཚན་ཅན་ཞིག་གློ་བུར་དུ་འཕྱུར་ཡོང་བ་ནི་
ལྕགས་རྟ་ལ་དགོན་པ་ནས་བཏང་བའི་ངན་སྔགས་ཀྱི་མཐུ་རེད་ཅེས་ཤོད་ཀྱི་ཡོད། ཉིན་ཞིག་ལྕགས་རྟ་དགོན་
པས་བཏང་བའི་ངན་སྔགས་ཀྱི་མཐུ་དེ་སྟག་ཆེན་པོ་ཞིག་ཏུ་གྲུབ་ནས་ཐིག་འཕགས་དགོན་ལ་འཇིགས་སྣང་སྐུལ་
བའི་རྣམ་པ་བསྟན་སྟབས་མཐུ་རྩལ་ལ་མཆོག་ཏུ་མངའ་བའི་རྒྱ་མཚོ་ལྔ་ལ་ཧས་ཡི་དམ་ལྷ་ཚོགས་ལ་གདུང་ཤུགས་
དྲག་པོས་གསོལ་བ་བཏབ་པས་དེ་མ་ཉིད་དུ་སྟག་དེ་རྡོ་ཕ་བོང་ཆེན་པོ་ཞིག་གི་འོག་ཏུ་མནན་ནས་མེར་བསྲེགས་
ཡོད་པ་ད་ལྟའི་དུས་སུའང་སྟག་རོ་སྲེག་སའི་རྡོ་ཕུང་ཞེས་བརྗོད་ཀྱི་ཡོད། ཕྱིས་སུ་ནུས་མཐུ་ཤིན་ཏུ་ཆེ་བའི་གྲགས་
ཅན་སྒོམ་པ་རྒྱ་མཚོ་ལྔ་ལ་ཧ་སྐུ་ཞིང་དུ་གཤེགས་ཀྱང་ཁོང་གི་རྐང་ངར་འབུད་ན་ལྕགས་རྟ་ལ་དགོན་པས་བཏང་
480



བའི་ངན་སྔགས་ཀྱི་མཐུ་ལས་གྲུབ་པའི་སྤྲིན་ནག་དེ་རང་བཞིན་ཐོག་ཡལ་བས་ཁོང་གི་རྐང་ངར་དེ་ཐིག་འཕགས་
དགོན་གྱི་མཆོག་ནོར་ཞིག་ཏུ་གྱུར་ཡོད། མཐུ་རྩལ་ཆེ་བའི་སྒོམ་པ་རྒྱ་མཚོ་ལྔ་ལ་ཧའི་བུ་སྒོམ་པ་ཆོས་འཕེལ་ཞུ་བ་
ཞིག་ཡོད་ཀྱང་ཁོང་གི་མཛད་རྣམ་ཤེས་མཁན་གསལ་པོ་མི་འདུག་པས་འདིར་བཀོད་མེད་ལ་ཁོང་གི་བུ་སྒོམ་པ་བློ་
བཟང་གི་དུས་སུ་ས་ཁྲི་སྒོམ་པ་ཚང་གི་ཁང་པ་གསར་བཟོ་དང་ཁྲལ་བཞི་ཆ་གཅིག་ལེན་པ་སོགས་ཤོད་རྒྱུན་ཕྲན་བུ་
མ་གཏོགས་ཤེས་མཁན་འཕྲད་མ་བྱུང་། ཁོང་གི་བུ་སྒོམ་པ་ཨ་འཛིན་དང་ཨ་བརྟན་ཞེས་སྐད་གྲགས་ཅན་གྱི་སྒོམ་
པ་སྤུན་མཆེད་གཉིས་བྱུང༌། སྒོམ་པ་ཨ་འཛིན་ནི་ལོ་མཚམས་དང་ཟླ་མཚམས་བཞུགས་ནས་འཇིག་རྟེན་པའི་བྱ་
བར་ཞེན་ཆགས་མེད་པའི་རྣལ་འབྱོར་བ་ཞིག་ཡིན། ཐེངས་ཤིག་ལ་སྒོམ་པ་ཨ་འཛིན་དང་སྐྱིད་ཤོས་སྤྲུལ་སྐུ་
གཉིས་སྦྱིན་བདག་གཅིག་གི་ནང་དུ་མཉམ་དུ་གདན་དྲངས་པ་དང་སྒོམ་པ་ཨ་འཛིན་གྱིས་ཚེ་འདས་དེའི་གཤེད་
ཕུད་བྱེད་འགོ་འཛུགས་ཉེའི་སྐབས་སུ་སྐྱིད་ཤོས་སྤྲུལ་སྐུས་ཚེ་འདས་དེའི་རྣམ་ཤེས་དྲིལ་བུའི་འོག་ཏུ་བཀུག་ནས་
སྦས། སྒོམ་པ་ཨ་འཛིན་གྱིས་གཤེད་ཕུད་ཐེངས་གཅིག་ལ་རྣམ་ཤེས་འགུག་མ་ཐུབ་པར་ལུས། ཡང་གཤེད་ཕུད་
གཉིས་པ་གནང་བའི་དུས་སུ་སྐྱིད་ཤོས་སྤྲུལ་སྐུས་བཞག་གནང་བའི་དྲིལ་བུ་དེ་སིང་སྒྲ་དང་བཅས་འཕགས་ནས་
རྣམ་ཤེས་ཀྱང་བདེ་བླག་ངང་འགུག་ཐུབ་པ་བྱུང་བས་སྐྱིད་ཤོས་སྤྲུལ་སྐུ་སྒོམ་པའི་ནུས་པར་ཧ་ལས་ནས་སྒོམ་རལ་
ཁྱེད་ལ་མཐུ་ནུས་ཡག་པོ་འདུག་ཅེས་གསུངས་མྱོང་ཡོད། (སྒོམ་རལ་ནི་སྒོམ་པ་ལ་སྨ་འབེབས་པའི་གཏམ་ལ་
བརྗོད) ཐིག་འཕགས་དགོན་དུ་ཡོད་པའི་དཔོན་རིགས་ཀྱིས་ཐེངས་ཤིག་སྒོམ་པ་ཨ་འཛིན་གདན་དྲངས་ནས་སྐུ་
རིམ་བྱེད་དུ་བཅུག་པས་ཐིག་འཕགས་དགོན་གྱི་སྐད་གྲགས་ཡོད་པའི་སྦུབ་ཆལ་འཛམ་གླིང་གཡས་བཞག་ནི་ཆེ་
ཞིང་བེད་སྤྱོད་བྱེད་སྐབས་ཤིན་ཏུ་གཟབ་གཟབ་བྱེད་དགོས་པའི་རྩ་ཆེའི་རིན་པོ་ཆེ་ལས་གྲུབ་པའི་ཆོ་གའི་ཡོ་ཆས་
ཤིག་ཡིན། འོན་ཀྱང་སྒོམ་པ་ཁོང་གིས་བེད་སྤྱད་རྗེས་སྐད་གྲགས་ཡོད་པའི་སྦུབ་ཆལ་དེ་དགོན་པའི་སྒེའུ་ཁུང་ནས་
གཡུག སྐྱེ་བོ་ཕལ་པའམ་ཉམས་རྟོགས་མེད་པའི་མི་ཞིག་གིས་གཡུག་ན་སྦུབ་ཆ་དེ་གས་འགྲོ་བའམ་སྐྱོན་ཆག་
ཤོར་བ་ནི་སྨོས་མེད་ཡིན། ཡིན་ནའང་སྒོམ་པ་ཁོང་གིས་གཡུག་པའི་སྦུབ་ཆ་དེ་ས་སྟེང་དུ་སིང་སྒྲ་དང་བཅས་
ཟགས་ནའང་ལམ་སེང་ཁ་མ་འབྱེད་བ་གང་འཚམས་སོང་རྗེས་གཞི་ནས་ཁ་ཕྱེ་བ་དང་སྐྱོན་ཆག་གང་ཡང་ཤོར་མེད་
པས་དེ་གར་ཡོད་པའི་དཔོན་རིགས་ཚུད་པའི་མི་རྣམས་རང་དབང་མེད་པར་དད་པ་དང་ཡ་མཚན་སྐྱེ་དགོས་པའི་
གྲུབ་རྟགས་བསྟན། ད་དུང་དབྱར་ཆུ་རབ་མེད་ཆུ་ཆེན་ཐོགས་མེད་དུ་བརྒལ་བ་སོགས་གྲུབ་རྟགས་མང་པོ་སྟོན་
མྱོང་ཡོད། དེ་ནས་བཟུང་མཚོ་ལུང་སྒོམ་པ་ཚང་ཁྲལ་འུ་ལག་སོགས་རྒྱུག་མི་དགོས་པ་བཟོས་པར་གྲགས། སྒོམ་
པ་ཨ་བརྟན་ནི་རྟག་ཏུ་གཅོད་གཏོང་རྒྱུར་བྱང་པའི་སྒོམ་པ་སྐད་གྲགས་ཅན་ཞིག་ཡིན། ཉིན་ཞིག་ཁོང་ཐང་ལུང་
སྒང་དུར་ཁྲོད་དུ་གཅོད་གཏོང་བར་ཕེབས་པ་དང་དུས་གཅིག་ཏུ་མགོ་རྡོ་པདྨ་རིག་འཛིན་ཟེར་བ་འཇིགས་སྣང་དེ་
ཙམ་མེད་པ་ཞིག་ཡོད་པ་དེས་ད་རེས་སྒོམ་པ་ཨ་བརྟན་ལ་ཉམས་ཚོད་ཅིག་ལེན་སྙམ་ནས་སྒོམ་པ་མི་མཐོང་བའི་
སར་རྗེས་འདེད་བཏང་བས་ས་རུབ་ནས་གང་མཚམས་སོང་རྗེས་སྒོམ་པས་གཅོད་གཏོང་འགོ་ཚུགས་རྗེས་མགོ་རྡོ་
པདྨ་རིག་འཛིན་གྱིས་སོ་སོའི་ཕྱི་དབྱིབས་མི་མཐོང་བའི་ཆེད་དུ་སྐྱོན་བུའི(སྨྱུག་མས་བསླེས་པའི་སླེལ་པོར་ཟེར)
481



ནང་དུ་འཛུལ་ཏེ་ག་ལེར་སྒོམ་པར་འཇིགས་སྣང་སྐུལ་བར་ཕྱིན། སྒོམ་པ་འཇིགས་སྣང་གང་ཡང་མེད་པར་སྔར་
བཞིན་གཅོད་ཀྱི་ཆོ་གར་ཐུགས་དབྱིངས་ནས་བཞུགས། མགོ་རྡོ་པདྨ་རིག་འཛིན་གྱིས་ད་དུང་སྒོམ་པའི་འཁྲིས་སུ་
རིམ་བཞིན་བཅར་ནས་དུར་ཁྲོད་ནས་ཡིན་པའི་གདོན་འདྲེའི་རྣམ་པ་བསྟན་ཁུལ་བྱས་པས་སྒོམ་པས་ལམ་སེང་
ཁོང་གི་ཕྱག་ལ་ཡོད་པའི་རྐང་དུམ་དེ་སོ་སོའི་ལག་མཐིལ་ལ་ཤུགས་ཆེ་ཙམ་ཞིག་བརྡབས་པས་མགོ་རྡོ་པདྨ་རིག་
འཛིན་ག་བྱེད་འདི་བྱེད་མེད་པར་སྒོམ་པའི་འཁྲིས་སུ་རང་དབང་མེད་པར་ས་ལ་འགྱེལ། སྒོམ་པས་ཞིབ་པར་
གཟིགས་རྗེས་མགོ་རྡོ་པདྨ་ཡིན་པ་ངོ་ཤེས་ནས་ངས་རྐང་དུམ་ལག་མཐིལ་ལ་བརྡབ་ཙམ་ལས་བྱས་མེད། གལ་
སྲིད་རྐང་དུམ་དེ་ངའི་ཡི་དམ་ལ་གསོལ་བ་བཏབ་སྟེ་ཚུར་བཀུག་ན་ཁྱོད་ལ་གནོད་འཚེ་ཆེན་པོ་ཕོག་གི་རེད་ཅེས་
གསུངས་མྱོང་ཡོད། རྐང་དུམ་དེ་ནི་འདྲེ་དང་སྲིན་མོ་འདུལ་བྱེད་ཀྱི་ཡོ་ཆས་ཤིག་ཡིན་པར་བཤད། སྒོམ་པ་
གྲགས་ཅན་པདྨ་ཆོས་འཕེལ་ཞུ་བ་དེ་ནི་རྩིས་གཞུང་ཀུན་ལ་བྱང་ཆུབ་ཅིང་། ཡ་རབས་ཀྱི་མཛད་སྤྱོད་ལ་འབངས་
མི་སེར་ཀུན་དད་མོས་སྐྱེ་དགོས་པའི་སྒོམ་པ་ཡང་དག་ཅིག་ཡིན། སྒོམ་པ་པདྨ་ཆོས་འཕེལ་ནི་རྩིས་ལ་མཁས་པའི་
སྒོམ་པ་སྐད་གྲགས་ཅན་ཞིག་ཡིན། ཁོང་སྐྱིད་སྒང་དུ་འགྲོ་ཞོར་ལ་འཇར་རྡོ་རྗེ་ཟེར་བ་ཞིག་ངོ་ཤེས་ནས་ཁོང་གི་
འགྲམ་ནས་འབྱུང་རྩིས་དང་སྐར་རྩིས་སོགས་བྱང་ཆུབ་པ་གསན། འཇར་རྡོ་རྗེ་ནི་སྡེ་པ་གཞུང་གིས་རྫ་ཡུལ་དུ་
རྒྱང་འབུད་དམ་བཙོན་རྫོང་བའི་རྩིས་གཞུང་མཁས་པ་ཞིག་ཡིན། ཁོང་གི་སློབ་མ་སྒོམ་པ་པདྨ་ཆོས་འཕེལ་ནི་
སྦྱངས་སྟོབས་ཀྱི་རིག་པ་ཤིན་ཏུ་རྣོ་བས་རྩིས་གཞུང་ལ་མཁས་པར་གྱུར། ཁོང་གིས་རྐྱེན་རྩིས་སོགས་རྒྱག་སྐབས་
རྐུན་པོ་གྱོན་ཆས་གང་འདྲ་གྱོན་ཡོད་མེད་དང་། ཚོས་གཞི་གང་འདྲ་ཡིན་མེད། གཟུགས་ཆེ་ཆུང་ཇི་ཙམ་ཡོད་
མེད། གདོང་དབྱིབས་ཇི་འདྲ་ཡོད་པ་སོགས་གསལ་པོར་ཤེས་ཐུབ་ཅེས་ཤོད་ཀྱི་འདུག ཁོང་གི་བུ་སྒོམ་པ་ཚུལ་
ཁྲིམས་མཐར་ཕྱིན་ནི་སྐར་རྩིས་དང་འབྱུང་རྩིས་ལ་མཁས་པ་དང་། ཕྱག་མོ་བཏབ་པ། ཞི་ཁྲོ་གཏོང་བ། དེ་མིན་
ཆོ་ག་ཕྱག་ལེན་ལ་འགྲན་ཟླ་བྲལ་བ་མ་ཟད་ལྷག་པར་དུ་མཚོ་ལུང་གི་ཡུལ་ལྷ་བསང་མཆོད་སོགས་བྱེད་དགོས་ཚེ་
ཁོང་གིས་ཞལ་བཞེས་པ་ཙམ་གྱིས་འཕྲལ་དུ་ཡུལ་ལྷ་བསང་མཆོད་བྱེད་ཁོམ་མ་བྱུང་ཡང་ཡུལ་ལྷ་ཐུགས་མཉེས་པོ་
གནང་བ་དེ་སྔོན་ལྷ་སར་ཡོད་པའི་སྤྲ་ཕབ་མཁན་གྱིས་གསུངས་མྱོང་ཡོད་པས་དོན་དུ་སྒོམ་པ་ཁོང་གི་ཕྱིའི་སྤྱོད་
ཚུལ་སྐྱེ་བོ་ཕལ་པས་དེ་ཙམ་མི་ཤེས་ནའང་ནང་རྟོགས་པས་གང་ལ་གང་འཚམས་ཤིག་ཕྱུག་པ་ཞིག་རེད་ཅེས་
བརྗོད་ན་མི་འོས་པ་མེད། དཔེ་གཅིག་དྲངས་ན་འདི་ལྟ་སྟེ། ད་ཆ་མཚོ་ལུང་དུ་བཞུགས་པའི་རྒན་རབས་ཁག་
གཅིག་གིས་སྒོམ་པ་ཁོང་སྐུ་འཚོ་བཞུགས་སྐབས་མཚོ་ལུང་གྲོང་གི་འཕྲུས་ཆས་རིགས་གང་དུ་ཕྱིན་ནའང་མི་ལ་ཆག་
སྒོ་བྱུང་མྱོང་མེད་པ་དང་། ཁོང་སྐུ་འདས་རྗེས་འཕྲུལ་ཆས་ཀྱི་ལས་འཛོལ་ཡང་ཐེངས་ཁ་ཤས་བྱུང་བ། རྟ་རྒྱུག་
སོགས་ཀྱི་བྱ་ལས་རྩོམ་སྐབས་ཡུལ་ལྷས་ཐུན་མོང་མིན་པའི་མཚོ་ལུང་བར་མགོན་སྐྱབས་གདོང་གྲོགས་གནང་བ་ལྟ་
བུ་ཡོད་ཅེས་གསུང་གི་འདུག སྒོམ་པ་ཚུལ་ཁྲིམས་མཐར་ཕྱིན་ཡན་ཆད་སྒོམ་པ་གྲགས་ཅན་བདུན་ཡོད་པ་ཤོད་
སྲོལ་མཆིས། སྒོམ་པ་ཚུལ་ཁྲིམས་མཐར་ཕྱིན་གྱི་བུ་ཨ་རྡོ་ནི་སྒོམ་རྒྱུད་འཁྲུལ་མེད་ཅིག་ཡིན་ཡང་ཁོང་ལ་དུས་ཀྱིས་
རྐྱེན་པས་དུས་ཡུན་རིང་པོ་སློབ་སྦྱོང་དང་སྐུ་མཚམས་བསྙེན་སྒྲུབ་བྱེད་པའི་གོ་སྐབས་དེ་ཙམ་བྱུང་མེད། འོན་ཀྱང་
482



ཁོང་གིས་ད་ཆ་མཚོ་ལུང་གི་གྲོང་པ་གང་སར་སྒོམ་པའི་བྱ་བ་ཁག་གཅིག་སྒྲུབ་ཀྱི་ཡོད། ཁོང་རྣམ་པའི་ཆོས་ཀྱི་གྲུབ་
མཐའ་མང་ཆེ་བ་རྙིང་མ་ཡིན་པ་དང་སྒོམ་པ་ཨ་འཛིན་ནི་ཆོས་རྒྱུད་བཀའ་བརྒྱུད་པ་ཡིན་ཞེས་ཤོད་སྲོལ་ཡོད།
སྒོམ་པ་ཚུལ་ཁྲིམས་མཐར་ཕྱིན་དང་ཁོང་གི་བུ་ཨ་རྡོ་ཕུད་སྒོམ་རྒྱུད་གཞན་དག་ཚང་མར་སྐུ་མཚམས་དང་བསྙེན་
སྒྲུབ་གནང་བའི་དུས་ཚོད་ཡོད་པ་མ་ཟད་ཁོང་རྣམ་པའི་སྒོམ་པ་ཚད་དང་ལྡན་མིན་དོགས་འཆར་མི་དགོས་པ་
དཔེར་ན། སྒོམ་པའི་སྐུ་མཚམས་དང་བསྙེན་སྒྲུབ་ཚད་ལོན་མིན་ཐད་སྟ་རེ་མེར་བསྲེགས་ནས་དམར་པོ་ཆགས་པ་
དེའི་སྟ་མིག་ནང་བལ་སྐུད་བརྒྱུས་ན་དེ་འཚིག་མི་ཐུབ་པ་དང་སྒལ་སྟེང་དུ་ཁྲོ་ཆུ་འཁོལ་མ་བླུགས་ན་རྨ་མ་བཟོས་ཚེ་
སྒོམ་པ་སྐུ་མཚམས་བསྙེན་སྒྲུབ་ཚད་ལོན་པ་ཞིག་ཏུ་བརྩི་སྲོལ་ཡོད་པས་གལ་སྲིད་མཐུ་དང་ནུས་པ་རྩེར་སོན་པ་
ཞིག་མེད་ན་ཐ་ན་རང་ཉིད་ཀྱི་སྲོག་ཀྱང་ཤོར་ཉེན་ཡོད། སྒོམ་པ་དེ་དག་གིས་གནམ་ལྕགས་ཕུར་པ་དང་། རྭ་
མདུད་རྒྱག་པ། གྲི་མདུད་རྒྱག་པ་སོགས་གྲུབ་རྟགས་རེ་བསྟན་རྗེས་སོ་སོའི་ཁྱིམ་གྱི་ཐབ་ཀའི་ནང་དུ་སྦས་ནས་
ཕྱིས་སུ་ཁང་པ་བཤིག་སྐབས་ཐབ་ཀའི་ནང་མ་སྲིད་རྟའི་རྭ་ཅོ་དང་། གྲི་མདུད་རྒྱག་པ། རྭ་མདུད་རྒྱག་པ།
གསེར་སྐུ་སོགས་སོགས་དངོས་སུ་མཇལ་མྱོང་མཁན་མང་པོ་ཡོད། སྒོམ་རྒྱུད་དེ་དག་གི་ཆོས་ཕུགས་གཏད་ས་
གཙོ་བོ་ནི་ཨ་འཛོམས་འབྲུག་པ་རིན་པོ་ཆེ་སྐུ་ཕྲེང་རིམ་བྱོན་ནས་མཆེད་པ་ཞིག་རེད་ཅེས་ཤོད་རྒྱུན་ཡོད།
ས་བཅད་དྲུག་པ། མགོ་ཆེན་སྒོམ་པའི་ལོ་རྒྱུས་རགས་བསྡུས།
མགོ་ཆེན་སྒོམ་རབས་དང་པོ་ནི་སྤྱི་ལོའི་དུས་རབས་དེ་ཙམ་གསལ་པོ་མ་ངེས་ཀྱང་མཚན་ལ་རབ་ལོ་ཁམ་
ཕུང་ཁ་རིང་དབང་འདུས་ཞུ་བ་ཞིག་མགོ་ཆེན་དུ་མག་པརཡོང་། ཁོང་ནི་ཡིག་རིགས་ལ་མཁས་ཤིང་ལྷག་པར་དུ་
འདོན་རྟ་དབྱངས་དང་ཆོ་ག་ཕྱག་ལེན་ཐད་མི་གཞན་ལ་རེ་མི་དགོས་ཤིང་རང་རྐྱ་འཕེར་ངེས་ཀྱི་ཡོན་ཏན་པ་ཞིག་
ཡིན་པ་དགོན་པས་ཤེས་ནས་མགོ་ཆེན་གྱི་སྤྱིའི་སྒོམ་པར་བསྐོས་པས་དེ་ནས་བཟུང་མགོ་ཆེན་གྱི་སྒོམ་རབས་དང་
པོར་གྱུར། སྒོམ་རབས་གཉིས་པ་ནས་དགུ་པའི་བར་གྱི་མཚན་དང་མཛད་འཕྲིན་སོགས་གང་ཡང་ཤོད་ཤེས་
མཁན་རྙེད་མ་བྱུང་བས་རྗེས་སུ་ཤེས་མཁན་བྱུང་ན་དེའི་མཚམས་སུ་ཁ་གསབ་ཡོད་པ་ཞུ།
སྒོམ་རབས་བཅུ་པའི་མཚན་ལ་སྐལ་བཟང་ནོར་བུ་ཞུ་བ་ཞིག་ཡོད། ཤོད་སྲོལ་དུ་ཁོང་གིས་ཡུལ་ལྷ་
བསངས་གསོལ་བྱེད་སྐབས་གཏོར་མ་བཞེངས་སྲོལ་མེད་ཅིང་དཀར་ཡོལ་ནང་ཕྱེ་མ་བཤམས་ནས་གསོལ་ཁ་གཏོང་
གི་ཡོད། ད་དུང་ཁོང་གིས་གྲི་དང་མེ་སྐམ་ལ་མདུད་པ་བསྐྱོན་ནས་གྲུབ་རྟགས་ཡང་མི་ཉུང་བ་བཏོན་མྱོང་བར་
གྲགས། །
སྒོམ་རབས་བཅུ་གཅིག་པའི་མཚན་ལ་ཀརྨ་ཞེས་ཞུ་ཞིང་ཁོང་ནི་འདོན་རྟ་དབྱངས་དང་ཆོ་ག་ཕྱག་ལེན་
མཁས་པ་ཞིག་ཡིན་ཞིང་དུས་དེ་ནས་བཟུང་འཕྲིན་བཅོལ་གཏོང་སྐབས་གཏོར་མ་བཅའ་བའི་སྲོལ་ཡང་གཏོད།
སྒོམ་པ་ཁོང་ལ་མཐུ་དང་ནུས་པ་གཞན་དང་མི་འདྲ་བ་ཡོད་པ་ཤོད་རྒྱུན་ཡོད་པ་དཔེར་ན། ལོ་མ་གྲོང་དུ་དུར་ཁྲོད་
483



ཅིག་ཡོད་པ་དེར་བླ་མ་དང་། སྒོམ་པ། སྔགས་པ་བཅས་གང་འདྲ་ཞིག་གདན་དྲངས་ཡང་བྱ་རྒོད་བབ་ཀྱི་མེད་
སྟབས། ལོ་མ་བས་སྒོམ་པ་ཀརྨ་གདན་འདྲེན་ཞུས་ནས་ཁོང་གིས་སོ་སོའི་རྩ་བའི་བླ་མ་ལ་ཡིད་གཉིས་ཐེ་ཚོམ་བྲལ་
ཞིང་བརྩེ་གཅིག་མེད་པ་གསོལ་བ་བཏབ་ནས་བྱ་འབོད་གནང་བས་བྱ་ཡང་དེ་མ་ཐག་ཏུ་བབས་པས་དེ་ནས་
བཟུང་ལོ་མ་བའི་དུར་ཁྲོད་དུ་བྱ་བབས་པ་རེད་ཅེས་ཤོད་རྒྱུན་ཡོད། སྒོམ་པ་ཁོང་ལ་སྲས་བུ་དང་བུ་མོ་བརྒྱད་བྱུང་
བའི་ནང་བུ་བཞི་དང་བུ་མོ་བཞི་ཡོད། བུ་བཞིའི་ནང་གི་ཆེ་བའི་མཚན་ལ་རྒན་མཐུ་སྟོབས་དང་། བུ་གཉིས་པའི་
མཚན་ལ་བླ་མ་དངོས་གྲུབ་ཞེས་ཞུ་གི་ཡོད་ལ་ཁོང་གཉིས་པོ་ཡང་དགོན་པའི་ནང་རབ་ཏུ་བྱུང་ནས་མིང་གྲགས་
ཀྱང་མི་དམན་པར་གྱུར། བུ་གསུམ་པའི་མཚན་ལ་བསྟན་པ་ཆོས་འཕེལ་ཞེས་ཞུ། ཁོང་ནི་སྒོམ་པ་རྒྱུན་འཛིན་
བྱེད་མཁན་ཞིག་ཏུ་གྱུར། བུ་བཞི་པ་རྒྱལ་མཚན་ནི་ཁྱིམ་རྒྱུད་འཛིན་མཁན་ཞིག་ཡིན། བུ་མོ་རྣམས་ཀྱི་ལོ་རྒྱུས་མི་
གསལ། །
སྒོམ་རབས་བཅུ་གཉིས་པ་བསྟན་པ་ཆོས་འཕེལ་ནི་ཆོ་ག་ཕྱག་ལེན་མཁས་པ་མ་ཟད་གཏོར་མ་བཞེངས་
མཁས་པའི་ཕྱག་རྩལ་ཡང་འཛོམས་པ་ཞིག་ཡིན་པ། དཔེར་ན་འཛམ་གླིང་སྤྱི་བསངས་སྐབས་སུ་མགོ་ལུང་གསུམ་
གྱི་སྒོམ་པ་གསུམ་པོ་མཉམ་དུ་དགོན་པའི་རྒྱ་རྔན་ལྷ་བསངས་ཉིན་གསུམ་གཏོང་བར་གདན་འདྲེན་ཞུས་དུས་
གཏོར་མ་དང་མཆོད་པ་བཞེངས་མཁན་ཚང་མ་སྒོམ་པ་བསྟན་པ་ཆོས་འཕེལ་ཡིན་པ་མ་ཟད་ཤོད་སྲོལ་དུ་སྒོམ་པ་
ཁོང་གི་ཕྱག་རྩལ་ལ་ལུང་གསུམ་གྱི་སྒོམ་པ་དག་ཁོང་ལ་སློབ་སྦྱོང་ཞུ་འོས་པ་འདུག་ཅེས་ཤོད་སྲོལ་ཡོད། གཞན་
ཡང་སྒོམ་པ་བསྟན་པ་ཆོས་འཕེལ་གྱིས་ང་ཚོ་མགོ་ཆེན་གྲོང་པ་ཆེ་བ་མ་ཟད་དུད་ཁྱིམ་ཚང་མང་པོ་ཡོད་སྟབས་ང་
གཅིག་པུས་སྒོམ་པ་བྱེད་ཐུབ་པ་མི་འདུག་ཅེས་དགོན་པར་སྙན་ཞུ་ཕུལ་ནས་དགོང་ཞུ་བྱ་རྩིས་བྱས་ཀྱང་དགོན་
པས་ཁོང་ལ་ས་ཞིང་མུའུ་གཉིས་ལྷག་ཙམ་ཞིག་ཡོད་པའི་ལྷ་ཞིང་ཞིག་གནང་ནས་མུ་མཐུད་ཁོང་ལ་མགོ་ཆེན་གྱི་
སྒོམ་པ་མུ་མཐུད་བྱེད་དགོས་ཞེས་བཀའ་གནང་བ་རེད། སྒོམ་པ་བསྟན་པ་ཆོས་འཕེལ་དགུང་ལོ་བདུན་ཅུར་སྐུ་ཞི་
བར་གཤེགས། ཁོང་ལ་བུ་གསུམ་ཡོད་པར་བུ་ཆེ་བ་ཉི་མ་དང་། བུ་འབྲིང་བ་ཐུབ་བསྟན། བུ་ཆུང་བ་ངག་དབང་
བློ་གྲོས་བཅས་ཡིན། བུ་ཆེ་བ་ཉི་མས་ཁྱིམ་རྒྱུད་འཛིན་པ་དང་། བུ་འབྲིང་བ་ཐུབ་བསྟན་ལ་ཡི་གེ་བསླབས་ནས་
སྒོམ་རྒྱུད་འཛིན་དུ་བཅུག བུ་ཆུང་བ་ངག་དབང་བློ་གྲོས་རབ་ཏུ་བྱུང་། །
སྒོམ་རབས་བཅུ་གསུམ་པ་ཐུབ་བསྟན་ནི་ཆོ་ག་ཕྱག་ལེན་རང་མགོ་ཐོན་ཙམ་དུས་སྐབས་དམངས་གཙོའི་
བཅོས་སྒྱུར་བཏང་ནས་སྒོམ་པའི་ལས་ལ་གཞོལ་མཚམས་འཇོག་དགོས་བྱུང་བ་རེད། སྒོམ་པ་ཁོང་རང་ལོ་ཉེར་
ལྔའི་ཐོག་ཞི་བར་གཤེགས། །
ཕྱིས་སུ་ཆོས་དད་རང་མོས་ཀྱི་སྲིད་ཇུས་ལག་ལེན་བསྟར་སྐབས་མགོ་ཆེན་སྤྱིའི་རེ་འདུན་ལྟར་ངག་དབང་
བློ་གྲོས་ནི་ཡི་གེ་ཤེས་པ་མ་ཟད་སྒོམ་རྒྱུད་འཁྲུལ་མེད་ཅིག་ཡིན་སྟབས་ཁོང་ལ་སྒོམ་པ་བྱ་རྒྱུའི་རེ་བ་ཞུས་ནས་ལོ་
ཤས་དེ་དོན་སྒྲུབ། ད་ལྟ་རང་ལོ་དྲུག་ཅུ་རེ་བརྒྱད་ལ་སླེབས་པའི་ཉི་མའི་བུ་ཆེ་བ་བློ་བཟང་བསོད་ནམས་ནི་སྒོམ་
པའི་ལས་ལ་ཞུགས་མྱོང་མེད་སྟབས་ཁྱིམ་རྒྱུད་འཛིན་ནས་བཞུགས་ཡོད་བཅས་མགོ་ཆེན་སྒོམ་པའི་ལོ་རྒྱུས་དེ་ཙམ་
484



མི་ཚད་ཀྱང་ད་ལྟ་ཤོད་ཤེས་མཁན་མེད་པས་རེ་ཞིག་མཚམས་འཇོག་བྱེད་དགོས་སོ། །
ས་བཅད་བདུན་པ། ཚ་བ་རོང་འོག་ཚང་ཨ་མགོན་གྱི་སྐོར།
བོད་ཀྱི་ཤར་ལྷོའི་མཚམས་སུ་གནས་རྫ་ཡུལ་རྫོང་ཚ་བ་རོང་ཤང་སྨན་ཁུངས་གྲོང་ཚོར་མིང་གྲགས་ཆེ་བའི་
ཝ་ཚང་ཁྱིམ་རྒྱུད་ཅིག་བྱུང་མྱོང་བ་དེ་ཚ་ཨ་མགོན་ཁྱིམ་དེར་འཁྲུངས་པ་དང་འབྲེལ་བ་ངེས་ཅན་ལྡན། ཁག་
གཅིག་གིས་ཝ་ཚང་ཞེས་ཤོད་སྲོལ་ཡོད་ཀྱང་འདིར་གཞུང་ཡིག་ལས་འོག་ཚང་ཞེས་འཁོད་པས་དེར་གཞིགས་ནས་
བྲིས་པ་ཡིན། །
1. ཁ་བ་དཀར་པོའི་བུ་ཚ་ཨ་མགོན།
ཚ་ཨ་མགོན་གྱི་མཆེད་ཁུངས་འཆད་པར་སྔོན་ལ་ཁ་བ་དཀར་པོའི་བྱུང་རབས་ཤོད་དགོས་པ་སྟེ། འཛམ་
གླིང་ཐོག་སྐད་གྲགས་ཆོད་པའི་“ གཙང་གསུམ་རྒྱུག་ཁུལ” དུ་གནས་པའི་ཁ་བ་དཀར་པོ་ནི་བོད་བརྒྱུད་ནང་བསྟན་
གྱི་གནས་རི་ཆེན་པོ་བརྒྱད་ཀྱི་དང་པོ་ཡིན། ཤོད་སྲོལ་དུ་ཁ་བ་དཀར་པོ་ནི་དབུ་དགུ་དང་ཕྱག་བཅོ་བརྒྱད་ཡོད་
པའི་བཙན་ཞིག་ཡིན་པ་ཕྱིས་སུ་སློབ་དཔོན་པདྨ་འབྱུང་གནས་ཀྱིས་དམ་དུ་བཏགས་ནས་དགེ་བསྙེན་གྱི་སྡོམ་པ་
མནོས་ནས་ནང་པའི་ཆོས་སྒོར་ཞུགས་སུ་བཅུག་རྗེས་སངས་རྒྱས་སྟོང་གི་མིའི་རྣམ་པར་རོལ་བའི་གེ་སར་རྒྱལ་པོའི་
དགྲ་ལྷ་དང་དཔལ་བདེ་མཆོག་འཁོར་ལོའི་གནས་རིའི་ཞིང་ཁམས་ཀྱི་སྒོ་སྲུང་ཞིག་ཏུ་གྱུར། དེ་ནས་བཟུང་བོད་ཁ་
བ་ཅན་ལ་ཕན་དང་བདེ་བ་རིས་སུ་མ་ཆད་པར་སྦྱིན། ཁ་བ་དཀར་པོ་རྟག་ཏུ་ཆོས་པའི་ཡུལ་དུ་གྱུར་ཅིང་དེའི་སྐུའི་
སྣང་བརྙན་ལ་ཞབས་འོག་ཏུ་ཆིབས་རྟ་དཀར་པོ་ཞིག་ཆིབས་པ་དང་ཕྱག་ཏུ་མདུང་རིང་ཞིག་བཟུང་བའི་རྔམ་ཞིང་
བརྗིད་པའི་སྲུང་མའི་ངོ་བོར་གནས། མདོ་དབུས་ཁམས་གསུམ་གྱི་སྐྱེ་འགྲོ་ཀུན་གྱིས་ཁ་བ་དཀར་པོ་མཆོད་ཅིང་
སྐོར་བ་བརྒྱབ་ནས་གསོལ་བ་འདེབས་པའི་གོམས་གཤིས་ཤིག་འཇགས་ཡོད། །
ལོ་གཅིག་གི་སྟོན་བསྡུའི་བྲེལ་ཟིང་འཇགས་ནས་དུས་ཚོད་དལ་བའི་སྐབས་ཚ་ཨ་མགོན་གྱི་མས་གྲོང་ཚོའི་
དད་ལྡན་པ་གཞན་དང་མཉམ་དུ་ཁ་བ་དཀར་པོར་སྐོར་བ་རྒྱག་པའི་ལམ་ལ་ཆས། ཉིན་བཅུ་ཙམ་རི་བརྒལ་ལ་
བརྒྱབ་བྱས་པ་བརྒྱུད་གནས་སྐོར་བ་རྣམས་ཁ་བ་དཀར་པོའི་ཤར་ལྷོའི་མཚམས་ཀྱི་ཆུ་ནག་ཐང་དུ་འཛོམས་ནས་
ཞག་གཅིག་བསྡད་ནས་ཉིན་གཅིག་ངལ་གསོས་པའི་དགོང་མོར་ཚ་ཨ་མགོན་གྱི་མའི་གཉིད་ལམ་སྐྱིད་པོ་བཏང་
བའི་ནང་ཁ་བ་དཀར་པོ་ནས་བཞུར་བའི་གངས་ཆུའི་སྒྲ་ལྷུང་ལྷུང་དུ་འབབ་པའི་འགྲམ་དུ་མི་དཀར་རྟ་དཀར་ཞིག་
ཉེ་བར་བཅར་ནས་ཕན་ཚུན་ཐུགས་སྣང་གཤིན་པོར་གྱུར་པ་རྨིས། ཕྱི་ཉིན་གཉིད་སད་པའི་ཚ་ཨ་མགོན་གྱི་མས་
དགོང་མོའི་གཉིད་ལམ་དུ་བཏང་བའི་གནས་ཚུལ་ཚང་མར་ཤོད་རྗེས་ཀུན་ཡ་མཚན་པ་གྱུར་ནའང་དེའི་རྟགས་
བཟང་ངན་སུས་ཀྱང་ཤོད་མི་ཐུབ་པར་གྱུར། དེ་ནས་མུ་མཐུད་གནས་མཇལ་ལམ་དུ་ཆས་ནས་ཉིན་འགའ་སོང་
མཐར་ཕྱིའི་སྐོར་ལམ་དུ་སྐྱོད་པའི་གནས་སྐོར་གྲུབ་རྗེས་ཚང་མ་རང་ཡུལ་དུ་ཕྱིར་ལོག་ནས་ཡུན་རིང་མ་སོང་བར་
485



ཝ་ཚང་གི་མནའ་མར་གཟུགས་པོ་མི་བདེ་བ་དང་སྐྱུར་མེར་ལངས་བའི་སྣང་ཚུལ་ཐོན་ཏེ་མངལ་འཁོར་བ་ལྟར་
བྱུང་། དེ་རྗེས་ཟླ་བ་བཅུ་སོང་རྗེས་ཝ་ཚང་ལ་བུ་རྒྱགས་པ་ཞིག་བཙས་པ་དེ་ནི་ཚ་ཨ་མགོན་རེད། ཚང་མས་དེ་ནི་
ཁ་དཀར་པོས་གནང་བར་བརྩིས་ཏེ་ལྐོག་ཏུ་ཁ་བ་དཀར་པོའི་བུ་ཞེས་བརྗོད་ཀྱི་ཡོད། །
2. ཚ་ཨ་མགོན་སྐོར། །
ཚ་ཨ་མགོན་ཆུང་དུས་ནས་གཞན་ལས་རིག་པ་རྣོ་བ་ཡོད་པ་དང་ཅི་ཞིག་བྱས་ཀྱང་ལམ་སེང་ཤེས་ཀྱི་ཡོད།
ལོ་ཆེ་རུ་སོང་བ་དང་ཚ་ཨ་མགོན་གྱི་ལུས་སྟོབས་ཀྱང་ཆེ་རུ་འགྲོ་བ་དང་ལྷག་པར་དུ་ཚོང་གཉེར་ཐད་འཇོན་ཐང་
ཆེན་པོ་ཡོད། ཝ་ཚང་ཐོག་མ་རྟ་དྲེལ་བཅུ་ལྷག་ཙམ་ལས་མེད་པ་དང་རྗེས་སུ་ཚ་ཨ་མགོན་དྲེལ་པ་དང་མཉམ་དུ་
ཡུན་ནན་རྒྱུད་དུ་ཚོང་སྐྱོད་པར་ཡང་ཡང་སྐྱོད་པ་དང་རྟ་དྲེལ་མང་ཤོས་སུ་བརྒྱ་ཕྲག་ཁ་ཤས་ལོན་གྱི་ཡོད། ཝ་ཚང་
གི་རྒྱུ་སྟོབས་དང་ཞིང་ཁ་ཡང་ཇེ་ཆེར་འགྲོ་བ་དང་ཁང་པ་ཡང་རྒྱ་ཇེ་ཆེར་འགྲོ་གི་ཡོད། ཤོད་སྲོལ་དུ་ཝ་ཚང་གི་དྲེལ་
པ་ཐོན་ཐེངས་རེར་སྤྱི་ལེ་ཁ་ཤས་ཀྱི་སར་བཟུང་གི་ཡོད། རྟ་དྲེལ་ལ་ཆུ་གཙང་མ་སྟེར་ཆེད་ཚ་ཨ་མགོན་གྱི་ནང་མིས་
ཁྱིམ་གྱི་ཉེ་འདབས་སུ་ཆུ་རྫོང་གསུམ་བརྒྱབ་ནས་ཐད་ཀར་དེའི་ནང་རྩམ་པ་དང་ཚྭ་བརྒྱབ་སྟེ་རྟ་དྲེལ་ལ་སྟེར་གྱི་
ཡོད་པ་ལས་རྟ་དྲེལ་རེ་རེར་སྤྲད་ན་དུས་ཚོད་འདང་གི་མེད། །
3. གནས་མཇལ་དུ་ཡོང་བའི་གནས་སྐོར་བ། །
ཚ་བ་རོང་གི་འབངས་རྣམས་ལང་ལོང་དུ་རྒྱུག་པའི་རྒྱ་མོ་རྔུལ་ཆུ་དང་མཉམ་དུ་འགྲོགས་ནས་རི་མཐོ་
གཡང་གཟར་གྱི་རྒྱུད་དུ་གནས་ཏེ་ཚ་བ་རོང་དང་ཕྱི་རོལ་ཡུལ་གྱི་འབྲེལ་བ་ཆད་པ་ལྟར་ཡོད། འོན་ཏེ་ལོ་ཞིག་ལ་ས་
ཆ་གཞན་གྱི་གནས་སྐོར་བ་ཞིག་ཚ་བ་རོང་དུ་ཡོང་བ་དང་སྤྱིར་བཏང་གི་ཨ་མཆོད་ཞིག་ལྟར་གྲོང་ཚོ་གཅིག་ནས་
གྲོང་ཚོ་གཞན་ཞིག་ཏུ་སྐྱོད་ཀྱི་ཡོད། སྨན་ཁུངས་གྲོང་ཚོར་སླེབས་རྗེས་གནས་སྐོར་བ་དེ་སྔོན་ལ་གྲོང་སྨན་ཁྱིམ་དུ་
བཞུགས་པ་དང་ཉིན་ཤས་སོང་རྗེས་གྲོང་སྨན་ཁྱིམ་གྱིས་གནས་སྐོར་བ་དེར་ལྟ་སྐྱོང་ཡག་པོ་མི་བྱེད་པ་ཐོས་ཏེ་ཚ་ཨ་
མགོན་གྱིས་ཁོང་ཝ་ཚང་དུ་དྲངས་ནས་སྤྲོ་སེམས་ཆེན་པོས་སྣེ་ལེན་ཞུས་པ་དང་དེ་གར་ཉིན་བཅུ་གྲངས་ཁ་ཤས་
བཞུགས། དེའི་རིང་ཚ་ཨ་མགོན་གྱིས་གནས་སྐོར་བ་དེར་ཞལ་འདོན་བྱེད་པའི་ཞོར་དུ་ཀོ་བ་ལྤགས་པ་མཉེད་དུ་
བཅུག དགོང་དྲོ་ལྟོ་ཆས་ཟ་སྐབས་ཚ་ཨ་མགོན་གྱིས་ནང་མི་དང་མཉམ་དུ་གནས་སྐོར་བ་དེ་དང་ཉུང་ཐུག་བཏུང་
གི་ཡོད། ཉིན་བཅུ་ཕྲག་ཁ་ཤས་རིང་མཉམ་དུ་བསྡད་པ་བརྒྱུད་ཚ་ཨ་མགོན་གྱིས་ཨ་མཆོད་དེ་སྤྱིར་བཏང་གི་
གནས་སྐོར་ཞིག་དང་མི་འདྲ་བར་མཐོང༌། གནས་སྐོར་བའི་གྱོན་པའི་རྡུལ་ལེན་གྱི་གོང་བ་སེར་པོ་ཡིན་པ་དང་
སྐབས་དེ་དུས་མི་གྲགས་མ་གཏོགས་དེ་རིགས་གྱོན་གྱི་མེད། འོན་ཏེ་གནས་སྐོར་བ་དེས་ཅི་ཡང་མི་བཤད་སྟབས་
ཚ་ཨ་མགོན་གྱིས་ཀྱང་ཤེས་ཐབས་བྲལ། ཕྱིས་སུ་གནས་སྐོར་བ་ཐོན་སྐབས་ཚ་ཨ་མགོན་གྱིས་ཀོ་བ་མཉེད་གླ་
དགོས་མིན་འདྲི་སྐབས་གནས་སྐོར་བ་དེས་རྩམ་པ་རྩམ་ཁུག་གང་ལས་མི་དགོས་པའི་སྐོར་བཤད། ཚ་ཨ་མགོན་
གྱིས་དངུལ་མེད་ན་སྟབས་བདེ་མེད་པར་ཤེས་ཏེ་རྩམ་ཁུག་དཀྱིལ་དུ་དངུལ་རྟ་སྒ་མ་གསུམ་བླུགས་ནས་རྩམ་ཁུག་
དེ་གནས་སྐོར་བར་སྤྲད་ནས་ཁ་བྲལ། །
486



4. གནས་སྐོར་བའི་ཐོབ་ཐང་ངོ་མ།
གནས་སྐོར་བ་དེ་སྨན་ཁུངས་གྲོང་ཚོ་ནས་ཐོན་རྗེས་ལྷ་སའི་ཕྱོགས་སུ་སྐྱོད་པ་དང་གྲུ་ཁར་སླེབས་རིམ་
བཞིན་རང་ཉིད་ལ་གཙང་པོ་སྒྲོལ་བའི་དངུལ་མེད་པར་སེམས་ཁྲལ་བྱེད་སྐབས་རྩམ་ཁུག་ནང་ནས་དངུལ་རྟ་སྒ་མ་
རེ་དོན་གྱི་ཡོད། གནས་སྐོར་བས་དེའི་ཐད་ཧ་ཅང་དགའ་པོ་བྱུང་སྟེ་ཚ་ཨ་མགོན་གྱིས་བསམ་བློ་གཏོང་བ་ཚོར་སྟེ་
རང་ཉིད་ལ་གོ་སྐབས་བྱུང་ཚེ་ཚ་ཨ་མགོན་གྱི་དྲིན་གསོ་རྒྱུ་སེམས་ཐག་བཅད། ཉིན་ཞིག་གནས་སྐོར་བ་དེ་གཞི་
ནས་ལྷ་སར་འབྱོར་བ་དང་མི་རྣམས་ཧང་སངས་དགོས་པ་ནི་ཁོང་བསུ་མཁན་ནི་མི་དྲག་དང་དད་ལྡན་མང་
ཚོགས་ཡིན་པ་དང་མི་རྣམས་ཀྱིས་དད་གུས་ཆེན་པོས་མཇལ་དར་ཕུལ་བ་དང་འབྲེལ་འགྱོགས་བྱམས་སྟེགས་ནས་
དམར་པོ་རིའི་སྟེང་དུ་ཆགས་པའི་ཕོ་བྲང་པོ་ཏ་ལར་གདན་འདྲེན་ཞུས། སྐབས་དེར་གནས་སྐོར་བའི་ཐོབ་ཐང་ངོ་
མ་མངོན་པ་དང་ཁོང་ནི་སྐབས་དེ་དུས་ཕོ་བྲང་པོ་ཏ་ལའི་ཆོས་སྲིད་ཟུང་འབྲེལ་གྱི་དབང་སྒྱུར་བྱེད་མཁན་ཏཱ་ལ་སྐུ་
ཕྲེང་ལྔ་པ་ངག་དབང་བློ་བཟང་རྒྱ་མཚོ་རེད། ཁོང་ལྷ་སར་ཕེབས་པའི་ཉིན་དང་པོ་ནས་བཟུང་གཤམ་འོག་གི་
དཔོན་རིགས་ལ་མིང་ལ་ཚ་ཨ་མགོན་ཟེར་བའི་ཚོང་པ་ལྷ་སར་འབྱོར་མིན་དོ་སྣང་བྱེད་པ་དང་འབྲེལ་དུས་ཐོག་ཏུ་
ཁོང་ལ་སྙན་སེང་ཞུ་དགོས་པའི་བཀའ་བཏང་། དེ་དག་ཐམས་ཅད་ནི་ས་ཐག་རིང་པོར་གནས་པའི་ཚ་ཨ་མགོན་
གྱིས་ག་ལ་ཤེས།
5. ལྔ་པ་ཆེན་པོ་དང་ཚ་ཨ་མགོན་ལྷ་སར་འཛོམས་པ། །
ལོ་ཤས་སོང་རྗེས་ཚ་ཨ་མགོན་ལྷ་ས་སྐྱིད་ཆུའི་གྲུ་ཁར་སླེབས་སྐབས་དེ་གའི་མི་རྣམས་ཀྱིས་འདྲི་རྩད་བྱས་
ནས་ཚ་ཨ་མགོན་ལྷ་སར་འབྱོར་བར་ཤེས་ཏེ་ལྔ་པ་ཆེན་པོར་ཞུས། ཁོང་གིས་འཕྲལ་དུ་ཚ་ཨ་མགོན་ཁྲིད་ཡོང་རྒྱུའི་
བཀའ་བཏང་བ་དང་ཚ་མགོན་ཀྱང་ནོར་བུ་གླིང་ཁར་འབྱོར་ཏེ་དངངས་འཚབ་དང་ཞེ་སྣང་སྐྱེ། ལྔ་པ་ཆེན་པོའི་
མདུན་དུ་འབྱོར་སྐབས་ཚ་ཨ་མགོན་གྱིས་མགོ་སྒུར་སྒུར་བྱས་ནས་ཉན་པ་ལས་སྐད་ཆ་ཤོད་མི་ཕོད་པར་གྱུར། ལྔ་
པ་ཆེན་པོའི་ཐུགས་ལས་ཚ་ཨ་མགོན་གྱིས་རང་ཉིད་ངོ་མི་ཤེས་པ་ཤེས་ཏེ“ ཉུང་ཐུག་བྲོ་བ་ཆེན་པོ་འདུག” ཅེས་
གསུངས་པས་ཚ་ཨ་མགོན་གྱིས་མགོ་བོ་བཏེགས་ནས་ཁོང་ནི་ལོ་ཤས་གོང་དུ་རང་གི་ཁྱིམ་དུ་ཡོང་བའི་གནས་སྐོར་
བ་དེ་ཡིན་པ་ཤེས་ཏེ་ཧ་ཅང་དགའ་པོ་བྱུང་། ལྔ་པ་ཆེན་པོས་ཅི་ཞིག་དགོས་པའི་སྐོར་གསུང་སྐབས་ཚ་ཨ་མགོན་
གྱིས་ང་ཚོ་ཚ་བ་རོང་ལ་མཇལ་དཀའ་བའི་ཁྲལ་གཉིས་ཡོད་པ་གཅིག་ནི་བྲག་རིའི་དབུས་ཀྱི་ཆུ་ལྷ་སར་སྐྱེལ་བ་དང་
གཅིག་ཤོས་ནི་རྩ་ཆེའི་ཤིང་རིགས་བཅད་ནས་ལྷ་སར་སྐྱེལ་རྒྱུ་དེ་རེད་ཅེས་ཞུས། དེ་རྗེས་ལྔ་པ་ཆེན་པོར་ཚ་ཨ་
མགོན་གྱིས་ཞུས་པའི་ཚ་བ་རོང་གི་ཁྲལ་རིགས་དེ་གཉིས་མེད་པར་བཟོས་པ་དང་དུས་མཚུངས་ཚ་ཨ་མགོན་ལ་
བཀའ་ཤོག་གཅིག་གནང་། དེའི་ནང་དམིགས་བསལ་དབང་ཆ་ཡོད་པའི་སྐོར་བྲིས་པ་དཔེར་ན། ཕྱིས་སུ་ཚ་ཨ་
མགོན་བོད་ཀྱི་ས་ཆ་གང་དུ་སྐྱོད་ཀྱང་གཙང་པོ་སྒྲོལ་བའི་གླ་དང་ཕྱུགས་འཚོ་བའི་རྩྭ་རིན་སྤྲོད་མི་དགོས་པ་དང་ལྷ་
སར་སླེབས་ན་ནོར་བུ་གླིང་ཁའི་ནང་དུ་རྟ་འཚོ་ཆོག་པ་དང་རིན་པ་ཅི་ཡང་སྤྲོད་མི་དགོས་པ་སོགས་རེད། ལྔ་པ་
ཆེན་པོས་ད་དུང་དགའ་ལྡན་ཕོ་བྲང་རྒྱུད་ཚ་བ་རོང་གི་སྨན་ཁུངས་སུ་དར་རྒྱས་དགོན་བཞེངས་རྒྱུའི་ཆོག་མཆན་
487



གནང་། ལྔ་པ་ཆེན་པོའི་བཀའ་ལྟར་ཚ་ཨ་མགོན་གྱིས་དར་རྒྱས་དགོན་བཞེངས་པ་དང་དེ་ནས་བཟུང་དར་རྒྱས་
དགོན་གྱི་དགོན་བདག་ནི་ཝ་ཚང་རེད། །
ས་བཅད་བརྒྱད་པ། མ་མཁར་ཚང་བསོད་ནམས་དཔལ་ལྡན་གྱི་སྐོར།
མ་མཁར་ཚང་ནི་རའུ་ཤོད་གྲོང་གི་དུད་ཚང་ཆགས་སྔ་ཤོས་དང་ཆེ་ཤོས་ཤིག་རེད་ལ་དུད་ཚང་ཆགས་སྔ་
ཤོས་ཨ་མ་ལྟ་བུ་ཡིན་པས་མ་མཁར་ཞེས་འབོད་དོན་དེ་ནས་བྱུང་བ་རེད།
ཐོག་མར་མ་མཁར་ཚང་གི་ལོ་རྒྱུས་ཕྲན་བུ་བརྗོད་ན། འདི་ལྟ་སྟེ། སྔ་མོ་མ་མཁར་ཚང་གི་ཁྱིམ་དུ་ཨ་མ་
གཅིག་དང་བུ་མོ་གཅིག་རང་ལས་མེད་པའི་དུས་ཤིག་འཆར་ཏེ་བུ་མོ་དེའི་ཕ་རྒན་ཡང་ལོ་ཆེན་པོ་དེ་ཙམ་མ་
བཞུགས་པར་གྲགས། སྐབས་དེ་དུས་མ་མཁར་ཚང་ལ་ཤ་ཞེན་ཡོད་པའི་མི་རེ་ཟུང་གིས་མ་མཁར་ཚང་ནི་རའུ་
ཤོད་ཀྱི་ལོ་རྒྱུས་དང་མིང་ཡོད་པའི་དུད་ཚང་ཞིག་ཡིན་པས་ཨ་མ་གཅིག་དང་བུ་མོ་གཅིག་རང་བསྡད་ན་དུད་ཚང་
འདི་སྟོངས་ཉེན་ཆེན་པོ་ཡོད་པས་གང་ལྟར་ཡང་དུད་ཚང་དེ་ལ་གོ་ཆོད་པའི་བུ་ཞིག་མ་བསྐོངས་ན་འགྲིག་ཐབས་
མི་འདུག་ཅེས་ཕན་ཚུན་གླེང་འགོ་ཚུགས། དེའི་ཚེ་ན་རྒྱ་མོ་རྔུལ་ཆུའི་རྒྱུད་ནས་ཡིན་པའི་འཇོན་ཐང་ཆེ་ཞིང་ཕོ་
རྩལ་སྣ་དགུ་འཛོམས་པའི་ཕོ་གསར་བསོད་ནམས་དཔལ་ལྡན་ཟེར་བ་ཞིག་ཡོད་པ་དེ་ནི་གསང་སྔགས་ཆོས་རྫོང་གི་
དྲེལ་པ་ལོ་གསུམ་བཞི་ཙམ་བྱས་ཤིང་།བདེན་པའི་ལས་ལ་བརྩོན་མཁན་དང༌། ཕོ་རྩལ་སྣ་དགུ་འཛོམས་པ། སྤྱང་
གྲུང་བློ་གཤོག་ལྡན་པའི་མི་ཞིག་ཡིན་པ་གསང་སྔགས་ཆོས་རྫོང་གི་མི་མང་པོས་ཤེས་ནས་སྐད་གྲགས་ཀྱང་རྫོང་
ཡོངས་སུ་རིམ་བཞིན་ཁྱབ། མ་མཁར་ཚང་ལ་ཤ་ཞེན་ཡོད་མཁན་གྱིས་ཕོ་གསར་དེ་བློ་རུ་བབས་ནས་ཁོང་མ་
མཁར་ཚང་དུ་མག་པར་ཡོང་རྒྱུའི་རེ་བ་དང་རྒྱུ་མཚན་ཁོང་ལ་ཞུས། ཡུན་རིང་མ་སོང་བར་ཁོང་མ་མཁར་ཚང་དུ་
མག་པར་ཡོང་རྒྱུའི་ཁས་བླངས། བསོད་ནམས་དཔལ་ལྡན་མ་མཁར་ཚང་དུ་མག་པ་སླེབས་པ་ནས་བཟུང་ཁོང་
གིས་ཞིང་ལས་དང་འབྲོག་ལས་གཉིས་ཀའི་ཐོག་རྔུལ་ཆུ་མང་པོ་བཏོན་ནས་དུས་ཚོད་རིང་པོ་མ་འགོར་བར་འབྲས་
བུའང་བཏགས་པའི་དུས་ཚོད་བཟང་པོ་ཤར། ཤོད་སྲོལ་དུ། བསོད་ནམས་དཔལ་ལྡན་མ་མཁར་ཚང་ལ་སླེབས།
བསོད་ནམས་འབྲས་བུ་མ་མཁར་ཚང་ལ་བཏགས། ཞེས་འབོད་མྱོང་ཡོད། བསོད་ནམས་དཔལ་ལྡན་གྱི་གཅུང་
པོ་བསོད་ནམས་བཀྲ་ཤིས་ཟེར་བ་ཞིག་ཕ་ཡུལ་རྒྱ་མོ་རྔུལ་ཆུའི་རྒྱུད་ཀྱི་འབྲོག་ཚང་ནས་མ་མཁར་ཚང་དུ་འབོད་དེ་
ཁོང་གཉིས་ཁྱིམ་ཚང་གཅིག་ནང་སྐྱིད་སྡུག་གཅིག་པའི་ལས་ལ་བརྩོན་པ་ནས་བཟུང་གཅེན་གཅུང་གཉིས་པོ་ཁྱིམ་
ཚང་གཅིག་ནང་ཕན་ཚུན་འཆམ་མཐུན་ངང་འཇིག་རྟེན་མཐུན་འཇུག་གི་དཔལ་ལ་རོལ། ཁོང་གཉིས་པོ་ཕན་
ཚུན་བརྩི་མཐོང་ཆེ་ཞིང་ལས་གང་ལ་གཞོལ་ཡང་གཅིག་ཕན་གཅིག་རོགས་བྱེད་ཀྱི་ཡོད། གཅེན་པོ་བསོད་ནམས་
དཔལ་ལྡན་དང་གཅུང་པོ་བསོད་ནམས་བཀྲ་ཤིས་གཉིས་ལ་ལུང་པ་དེ་གར་ཧ་ལམ་མེད་པའི་མགར་བའི་ལག་རྩལ་
མཐོ་པོ་ཡོད་ཅིང་། ལྷག་པར་དུ་དངུལ་བཟོའི་དཀྲོལ་ཚགས་ལག་རྩལ་ཤིན་ཏུ་མཁས་པ་མ་ཟད་མགར་ཁང་ཡང་
488



ལོགས་སུ་བརྒྱབ་པ་ད་ལྟའི་བར་དུའང་མགར་ཚང་གཙང་ཆུང་ཞེས་འབོད་པའི་ད་ལྟ་ལོ་ཏོག་འདེབས་སའི་ཞིང་ཁ་
ཆུང་ཆུང་ཞིག་ཡོད། སྤུན་མཆེད་གཉིས་པོས་དཀའ་སྤྱད་ཀྱི་ངལ་རྩོལ་དང་། ལྷག་བསམ་གྱི་བརྩེ་བ། བློ་རྩལ་གྱི་
ཐབས་བཟང་བཅས་ལ་བརྟེན་ནས་མ་མཁར་ཚང་གི་ཞིང་ཁའི་ལོ་ལེགས་ལོ་རེ་བཞིན་ཡག་ཏུ་ཕྱིན་ནས་འབྲུ་
རིགས་ཀྱི་ཐོན་འབབ་མཐོ་པོ་བྱུང་བས་བང་བ་འབྲུ་ཡིས་ཁེངས་པ་དང་འབྲོག་ལས་ཀྱང་ལོ་རེ་ལས་ལོ་རེ་མ་འདས་
པར་ཕྱུགས་རིགས་མང་པོ་འཕེལ་ནས་དཀར་ཆུ་འཛོམས་པའི་དུས་བཟང་ཚུགས། དེ་ལ་
ལོ་ཤས་མ་སོང་བར་མ་མཁར་ཚང་དེ་ཉིད་ལུང་པ་དེ་གར་སྐད་གྲགས་ཆེ་ཙམ་ལྡན་པའི་ཕྱུག་བདག་ཏུ་གྱུར་
སྟབས་སྒོ་འགྲམ་དུ་འབྲུ་དངུལ་སྐྱེད་ཀ་ལེན་མཁན་རིམ་བཞིན་མང་དུ་ཕྱིན། བསོད་ནམས་དཔལ་ལྡན་དང་
བསོད་ནམས་བཀྲ་ཤིས་མ་མཁར་ཚང་དུ་སླེབས་ནས་ལོ་བརྒྱད་དགུ་ཙམ་སོང་རྗེས་གཅུང་མོ་གཉིས་ཀྱང་མ་མཁར་
ཚང་དུ་བསུས་ནས་དུད་ཚང་དུ་གཞན་ལ་མནའ་མར་རྫོང་སའི་དུད་ཚང་ད་ལྟའང་ཡོད། ཁོང་གཅེན་གཅུང་
གཉིས་ལ་མིང་ལ་དབང་འདུས་ཟེར་བའི་བུ་ཕྲུག་གཅིག་མ་གཏོགས་བྱུང་མེད། དབང་འདུས་ཀྱིས་ཕ་རྒན་གཉིས་
པོའི་ལག་རྩལ་དང་ཁོང་རང་ཉིད་ཀྱི་རྔུལ་ཁྲག་ལ་བརྟེན་ནས་ཁང་པ་གསར་པ་ཆེན་པོ་ཞིག་བརྒྱབ་ཡོད་ཅིང་།
ཁང་པ་དེའི་ནང་སྐུ་གསུང་ཐུགས་རྟེན་འཇོག་སའི་མཆོད་ཁང་རབ་གསལ་ལམ་ལྷ་ཁང་ནང་གི་མཆོད་གཤོམ་
བརྐོས་དཀྲོལ་ཤིན་ཏུ་ལེགས་ཤིང་ཚོན་རྩི་བྱུག་སྟངས་ཀྱང་ལག་རྩལ་གྱི་ཆུ་ཚད་མཐོ་པོ་ཡོད་པ་ད་ལྟའང་མིག་ལམ་
དུ་མངོན་ཐུབ། སྟེང་དུ་དྲ་མིག་ལྔ་ཡོད་པར་དེར་རྒྱལ་བ་རིགས་ལྔ་བཞུགས་ས་དང་བར་དུ་དྲ་མིག་ཆེ་ཙམ་གསུམ་
ཡོད་པར་རིགས་གསུམ་མགོན་པོའམ་ཡབ་སྲས་གསུམ་གྱི་བཞུགས་ས་མཐོང་སྣང་དོད་པ་ཞིག་ཡོད། དེའི་གཤམ་
དུ་ཡོན་ཆབ་ཕུལ་ས་ཞིག་ཡོད་པ་དེ་ནི་འཇམ་ཤ་དོད་ཅིང་ཚོན་རྩི་བྱུག་པའི་ཤིང་རིང་པོ་ཞིག་ཡོད་ལ་དེ་ཨར་སློག་
རྒྱག་ཆོག་པ་ཞིག་ཡོད། གཡས་གཡོན་དུ་འབུམ་པོད་བཅུ་དྲུག་གི་འཇོག་ས་དྲ་མིག་དང་དེ་བཞིན་གཟུངས་བསྡུས་
དང༌། གྲ་ལྔ། མདོ་སྡེ་སྐལ་བཟང་སོགས་ཀྱི་བཞུགས་ས་རྒྱས་ཤིང་ལྟ་བས་མི་ངོམས་པ་ཞིག་ཡོད། ད་དུང་དེའི་
འོག་གི་གཡས་གཡོན་གཉིས་སུ་མཆོད་མར་སོགས་བླུག་ཆོག་པའི་སྒོ་ཆུང་ཞིག་བཟོས་གནང་ཡོད། མདོར་ན།
སྐབས་དེ་ལུང་པ་དེ་གར་ཧ་ལམ་མཐོང་དཀོན་ཡིན་ཞེས་ཤོད་རྒྱུན་ཡོད། སྐབས་དེ་དུས་མ་མཁར་ཚང་ལ་ནོར་
ལུག་དང་འབྲུ་རིགས་སོགས་མང་པོ་ཡོད་པ་སྐད་གྲགས་གང་སར་ཆོད་ནས་མགོ་ཡུལ་ཙམ་མ་ཟད། དེ་སྔོན་
གསང་སྔགས་ཆོས་རྫོང་གི་ཁོངས་གཏོགས་གང་སར་ཁྱབ་པའི་ཚ་བ་རོང་སོགས་ནས་བུ་ལོན་གཡར་བ་ཡོང་མཁན་
མ་མཁར་ཚང་གི་སྒོ་འགྲམ་དུ་མཚམས་ཆད་རྒྱུ་མེད་ལ་སྒོས་སུ་དཔྱིད་ཀར་བུ་ལོན་གཡར་བར་ཡོང་མཁན་གྱི་རྟ་
དང་དྲེལ་སོགས་ཀྱི་དྲིལ་བུ་མཚམས་ཆད་རྒྱུ་མེད་པ་ཞིག་ཡོད། ལོ་ཞིག་ལ་གསང་སྔགས་ཆོས་རྫོང་ཁོངས་སུ་ལོ་
ཉེས་ཆེན་པོ་བྱུང་བས་དུད་ཚང་མང་པོར་ཟ་རྒྱུ་ཆད་སྟབས་གསང་སྔགས་ཆོས་རྫོང་གིས་ཚོ་དྲུག་མ་མཁར་ཚང་
དང་མཚོ་ལུང་མདའ་ཐང་ཚང་གཉིས་ལ་ཟ་རྒྱུ་མི་འདང་བའི་དུད་ཚང་ལ་འབྲུ་རིགས་མགྱོགས་པོ་གཡར་དགོས་
པའི་བཀའ་ཕབ། དུད་ཚང་གཉིས་པོས་འབྲུ་རིགས་མང་པོ་གཡར་བས་གསང་སྔགས་ཆོས་རྫོང་ཁོངས་ཀྱི་འབྲུ་
རིགས་ཆད་པའི་འབངས་མི་སེར་མང་པོར་འབྲུ་རིགས་གཡར་བའི་ཆ་རྐྱེན་འཛོམས་སྟབས་རྫོང་གི་དཔོན་རིགས་
489



དང་འོག་གི་རྒྱགས་ཆད་པའི་དུད་ཚང་མང་པོས་ཚོ་དྲུག་མ་མཁར་ཚང་དང་མཚོ་ལུང་མདའ་ཐང་ཚང་གཉིས་ལ་
སྲོག་སྐྱོབ་མཁན་དུད་ཚང་ཞེས་འབོད་མྱོང་ཡོད། དུས་དེ་ནས་བཟུང་མ་མཁར་ཚང་དང་མདའ་ཐང་ཚང་ལ་རྒྱུས་
མངའ་ཡོད་མཁན་དེ་བས་མང་དུ་ཕྱིན་ཏེ་རང་བཞིན་ཐོག་གནས་བབ་ངེས་ཅན་དུ་གྱུར། ཕྱིས་སུ་ཚྭ་རོང་དུད་
ཚང་མང་པོས་འབྲུ་རིགས་སྐྱིན་པའི་ཚབ་ཏུ་འབྲུ་རིགས་སྤྲོད་མ་ཐུབ་པར་ཚྭ་སྤྲད་ནས་མ་མཁར་ཚང་གི་མཛོད་
ཁང་ཁག་ནང་ཁེངས་པ་མ་ཟད་ཁང་པའི་སྟེང་ཤོད་གང་སར་ཚྭ་འཇོག་དགོས་བྱུང་སྟབས་ཁང་པ་ཡང་ཇིབ་ལ་ཉེ་
བའི་མཚམས་ཀྱང་སླེབས་མྱོང་། སྐབས་དེ་མ་མཁར་ཚང་གི་མ་རྒན་གྱིས་ང་ཚོ་འབྲུ་རིགས་སྤུས་དག་རི་ལྟར་
སྤུངས་པ་དེ་དག་མིར་སྤྲད་ནས་ཚུར་ས་དེ་འདྲ་མང་པོ་བླངས་ན་གོ་ཆོད་ཀྱི་མ་རེད་ཅེས་ཤོད་མྱོང༌། དུས་ཚོད་དེ་
ཙམ་གསལ་པོ་མ་ངེས་ཀྱང་སྐབས་དེ་དུས་གསང་སྔགས་ཆོས་རྫོང་དང་ཀུན་བདེ་གླིང་གི་འོག་སྡེ་དཔའ་ཤོད་རྫོང་
གཉིས་ས་ཆའི་དོན་དུ་ཕན་ཚུན་དམག་འཁྲུག་ལངས་པས་མ་མཁར་བསོད་ནམས་དཔལ་ལྡན་དཔའ་ཤོད་ཕྱོགས་
སུ་དམག་འཐབ་ནང་ཞུགས་མྱོང་ཡོད་པ་མ་ཟད། ཁོང་བློ་རིག་སྐྱེན་པོ་ཡོད་པས་དམག་འཁྲུག་ཀྱང་ཕམ་ཉེས་མ་
བྱུང་བས་བསོད་ནམས་དཔལ་ལྡན་ལ་བརྒྱ་དཔོན་ཞེས་མཚན་སྙན་གནང་མྱོང་བས་དེ་ནས་བཟུང་བསོད་ནམས་
དཔལ་ལྡན་ལ་བརྒྱ་དཔོན་བསོད་ནམས་དཔལ་ལྡན་ཞེས་འབོད་ཀྱི་ཡོད། །
མ་མཁར་ཚང་གི་སྐོར་འབྲི་དགོས་པའི་རྒྱུ་མཚན་གང་ཡིན་ཞེ་ན། སྐབས་དེ་དུས་གསང་སྔགས་ཆོས་རྫོང་
ཁོངས་སུ་ལོ་ཉེས་བྱུང་སྐབས་འབྲུ་རིགས་གཡར་པོ་བྱེད་མཁན་དུད་ཚང་གཉིས་པོར་སྐད་གྲགས་ཆོད་ནས་ཕལ་
པའི་དུད་ཚང་ལ་རྒྱགས་ཆད་པའི་སྲོག་ཉེན་ལས་སྐྱོབ་མྱོང་བས་འདིར་རྗེས་དྲན་གྱི་ཕྱིར་དུ་བཀོད་པ་ཡིན། མཚོ་
ལུང་མདའ་ཐང་ཚང་ཡང་མ་མཁར་ཚང་དང་འདྲ་བར་ཉམ་ཐག་མི་སེར་ལ་འབྲུ་རིགས་མང་པོ་གཡར་མྱོང་ཡོད།
འོན་ཀྱང་། མདའ་ཐང་ཚང་ལ་འབྲུ་རིགས་གཡར་བའི་ལོ་རྒྱུས་ཕྲན་བུ་ཤོད་རྒྱུ་ཡོད་ངེས་ཀྱང་སྨྱུག་འཛིན་པར་
མདའ་ཐང་ཚང་གི་འབྲུ་རིགས་སྟངས་ཐད་རྒྱུས་མངའ་མེད་པས་འདི་འབྲི་བའི་སྤོབས་པ་དབེན།
གོང་གསལ་མ་མཁར་བསོད་ནམས་དཔལ་ལྡན་སྐོར་གྱི་བཀའ་འདྲི་ཞུ་ས་གཙོ་བོ་ནི་འཇགས་གྲོང་རྒྱ་མཚོ་
དང་། གྲགས་མགོ མ་མཁར་ཨ་མོ( མིང་ངོ་མ་བློ་བཟང་མཐར་ཕྱིན) གཡང་མཚོ་བཅས་ཡིན། །
490



ལེའུ་བཅུ་པ། ཤིང་རིགས་དང་སྨན་རྩྭའི་རིགས་ཀྱི་སྐོར།
ས་བཅད་དང་པོ། ཤིང་རིགས་ཀྱི་སྐོར།
རྫ་ཡུལ་དུ་ཤིང་རིགས་སྣ་ཁ་མང་ཞིང་བཟོ་ལས་ཐོན་སྐྱེད་ལ་མཁོ་བའི་ཤིང་ཡང་མི་ཉུང་བ་ཞིག་ཡོད། ཤིང་
རིགས་དེ་དག་ཁྲོད་ནས་ཁག་གཅིག་ལ་མིང་གང་འདྲ་འདོགས་མིན་མི་ཤེས། འོན་ཀྱང་ཁོ་བོས་ཤེས་པའི་ཤིང་
རིགས་རྣམས་ཟུར་ཙམ་འགོད་རྒྱུ་ཡིན། བེ་ལོ་ཤིང་དང་། མཁྲེགས་པ་ཤིང་། གྲོ་བ་ཤིང་། ལ་ཁྲ་ཤིང་། གླང་མ་
ཤིང་། སྟར་བུ་ཤིང་། སྟག་མ་ཤིང་། སྟར་ག་ཤིང་། སྟག་པ་ཤིང་། ཁམ་བུ་ཤིང་། ཐང་དཀར་ཤིང་། ཐང་
ནག་ཤིང་། ཐང་དམར་ཤིང་། སེའུ་ཤིང༌། ཤུག་པ་ཤིང་། སྤ་མ་ཤིང་། མ་གལ་ཤིང་། སེ་རྒོད་ཤིང་། གཡེར་
མ་ཤིང་། ཐལ་ཀ་རྡོ་རྗེ་ཤིང་། བ་ལུ་ཤིང་། སྐྱེར་ཚལ་ཤིང་། སྐྱེར་ཚེར་ཤིང་། དབྱར་པ་ཤིང་། དབྱི་མོང་ཤིང་།
སྨག་ཤད་ཤིང་། མཛོ་མོ་ཤིང་། སེང་ལྡེང་ཤིང་། ཆུ་ཤིང་འོམ་བུ། ཀཎྜ་ཀ་རི་ཤིང༌། སྨྱུག་མ་ཤིང་། པད་མ་
ཤིང་། སེ་བ་ཤིང་། སྤྲེལ་ཁམ་ཤིང་། ཕང་སྐྱ་ཤིང་། ཚར་བུ་ཤིང་། བ་ལྷུང་ཤིང་། ཧ་སྐྱུར་ཤིང་བཅས་ཡོད་པ་
མ་ཟད་ད་དུང་མིང་མེད་པ་དང་མིང་མི་ཤེས་པ་སོགས་ཤིན་ཏུ་མང་པོ་ཡོད་ཚོད་འདུག་ཀྱང་འདིར་བཀོད་པ་ནི་
དཔེ་མཚོན་ཙམ་མོ། །
ས་བཅད་གཉིས་པ། སྨན་རྩྭའི་རིགས་ཀྱི་སྐོར།
དང་པོ། སྨན་རྩྭའི་རིགས། རྫ་ཡུལ་གྱི་ཡུལ་གྲུ་ནི་ཡུལ་གྲུ་གཞན་དག་དང་མི་འདྲ་བར་ཤིང་སྨན་རིགས་
དང་རྩྭ་སྨན་རིགས་ཤིན་ཏུ་མང་ལ་སྐྱེ་ཚུལ་བཟང་ཞིང་སྟོབས་ཆེན་པོ་ཡོད་པས་རྒྱུས་དེ་ཙམ་མེད་མཁན་སྨན་པས་
ངོས་འཛིན་ཡང་བྱེད་ཁག་པོ་ཡོད་ཚུལ་མྱོང་བ་ཅན་གྱི་སྨན་པ་རྒན་པོས་གསུངས། འདིར་བཀོད་པའི་ནང་མ་
འཁོད་ཚེ་མེད་པ་མ་ཡིན་པ་ཡིད་ལ་འཆར་བ་བྱའོ། ། །
ཤིང་སྨན་གྱི་རིགས། ཀཎྜ་ཀ་རི། ཀུ་ཤུ། སྟབ་སེང་། ཨ་གར་གོ་སྣོད། ཨ་གར་འབའ་ཞིབ། སླེ་ཏྲེས།
ཤིང་ཚྭ། སྐྱེར་པ་དཀར་པོ། སྐྱེར་པ་ནག་པོ། ཁམ་བུ། རི་ཁམ། ཁྱི་ཤིང་། ཁྱུང་སྡེར། གླང་མ་ནག་པོ། གླང་
མ་དཀར་པོ། རྒུན་འབྲུམ། རྒྱ་ཤུག སྤ་མ། ཤུག་ཚེར། སྒྲོན་ཤིང་། སྟག་མ། སྟར་ག སྟར་བུ། རི་ལྕང་
491



དབྱར་པ། དར་ཤིང་འབྲས་བུ། ཐང་ནག ད་ལིས་དཀར་པོ། ད་ལིས་ནག་པོ། འཕང་མ། འཕང་སྐྱ། བ་ལེ་
ཀ ལུམ་བ་ཤ་ཀ བེ་ཤིང་འབྲས་བུ། མ་གལ། སྨག་ཤད སྨག་ཤད་ཆུང་བ། ཚར་འབྲུམ་དཀར་པོ། ཚར་ནག་
ཚར་ལེབ། མཛོ་ཤིང་། མཛོ་ཤིང་ཆུང་བ། འོམ་བུ། འོམ་བུ་ཆུང་བ། འོ་སེའི་འབྲས་བུ། གཡེར་མ། ཤིང་ཚ།
སེ་རྒོད་ཕོ་མོ་གཉིས། སེ་བ། སེ་ཡབ། སེང་ལྡེང་། ཨ་རུ་ར་གསེར་མདོག་སོགས་ཤིན་ཏུ་མང་ཡང་འདིར་ཤེས་
ཚོད་བཀོད་པ་ལས་ད་དུང་མིང་ཡོད་པ་དང་མིང་མེད་པ་ཤིན་ཏུ་མང་བ་བཅས་སོ། །
གཉིས་པ། སྔོ་སྨན་གྱི་རིགས། ཀ་པེད་འབྲས་བུ། གསེར་ལ་ཕུད། བིལ་པ། ཀྱི་ལྕེ་དཀར་པོ། ཀྱི་ལྕི་
ནག་པོ། ཁུར་མོང་། ཁུར་དཀར། སྐེ་ཚེ། ཀླུ་བདུད་རྡོ་རྗེ། ཁྱ་བྱུག་པ། རྒྱ་ཁུར། མཁན་པ། ཁྲོན་བུ། ག་
དུར། ག་བུར་ཏི་ལོ། གང་གཱ་ཆུང་། གྲུ་གུ་ས་འཛིན། གོ་སྙོད། གྲེས་མ་ཕོ་མོ་གཉིས། གྲོ་མ། གྲོག་ཤིང༌། གླ་
སྒང་། རྒུ་དྲུས་མེ་ཏོག རྒྱ་སྤོས་སེར་པོ། སྤང་སྤོས་དཀར་པོ། སྒ་འདྲ། སྒ་སྐྱ། སྒ་ཤོ། ཤ་ལ་ཡུ་རིང་། སྔོ་སྒ་
ཆུང་བ། སྒོག་སྐྱ། སྒོང་ཐོག ལྕ་བ། བཅའ་སྒ། སྒོག་སྐྱ། ལྕམ་པ། ལྕགས་ཀྱུ། མཁའ་འགྲོ་ལ་ཕུག ཆུ་རུག
ཆུ་རྩ། འཇིབ་རྩི་སྔོན་པོ། ཉེ་ཤིང་། ལྕམ་རྩ། འཇིབ་རྩི་སྔོན་པོ། སྙ་ལོ། གཉན་ཐུབ། དངུལ་ཏིག་ཏི་མུ་ས།
ལོ་བཙན་པ། གསེར་ཏིག སུམ་ཅུ་ཏིག་ཏ། ཏང་ཀུན། གུར་ཏིག དངུལ་ཏིག ལྕགས་ཏིག རྟ་ལྤགས། ཐ་
རམ། རྟ་རྨིག སྟག་ཤ སྟོང་རི་ཟིལ་པ། ན་རམ། ཐང་ཕྲོམ། ལང་ཐང་རྩེ། དྭ་བ། དྭ་རྒོད། སྔོ་དུག་མོ་
ཉུང་། དུར་བྱིད། འདམ་བུ་ཀ་ར། ལྡུམ་ནག་དོམ་མཁྲིས། ལྡུམ་བུ་རེ་རལ། བེ་ལྗང་རེ་རལ། གཡུ་འབྲུག་
འཁྱིལ་བ། གཡུ་ཆུང་བ། སྣེའུ། རྒྱ་སྣེ། དཔའ་བོ་དཀར་པོ། གླང་ཆེན་ཆིག་ཐུབ། སྤང་རྒྱན་དཀར་པོ། བྱ་ཕོ་
རྩི། བྲག་སྐྱ། བྱི་ཚེར། སྤྱང་ཚེར། འབམ་པོ། འབུ་སུ་ཧང་། བྱ་རྒོད་སུག་པ། བྱི་བཟུང་། བྲེ་ག དབང་
ལག དབང་ལག་དམར་པོ། དབྱི་མོང༌། འབྲི་རྟ་ས་འཛིན། འབྲི་མོག ཙི ཙིས་འཛིན། ལུག་མིག་མེ་ཏོག
མྱང་རྩི་སྤྲས། འཛིང་ནག རྩད་ཕོ་མོ་གཉིས། ཚེར་སྔོན། བྲག་མཚེ། སྤང་མཚེ། ཆུ་མཚེ། སྦལ་པ་ལག་པ།
འུ་སུ། མིང་ཅན་ནག་པོ། མེ་ཏོག་གླང་སྣ། མ་ནུ་པ་ཏ། མེ་ཏོག་གླང་སྣ། ཞིམ་ཐིག ཟྭ་འབྲུམ། ཟྭ་རྒོད།
ཟངས་རྩི་དཀར་པོ། མ་ཐང་ནག་པོ། ཟི་ར་དཀར་པོ། གཟའ་བདུད་ནག་པོ། གཡེར་ཤིང་། ར་མཉེ། ར་དུག
པུ་ཤུད་མིག་སྨན། ར་མོ་ཤག་ཆེན། རམ་བུ་རྒོད་པ། རམ་བུ་གཡུང་བ། སྤང་རམ། རི་སྒོག བྱིའུ་སྒོག ཤང་
དྲིལ། ཤང་དྲིལ་དམར་པོ། ཤུ་དག ཤུ་དག་དཀར་པོ། ཤོ་མང༌། རྒྱ་ཤོ། གསེར་གྱི་མེ་ཏོག སྲོ་ལོ་དམར་པོ།
ཨ་བི་ཥ་སོགས་སྔོ་སྨན་ཤིན་ཏུ་མང་བས་འདིར་ས་བཅད་མ་སྟོང་ཙམ་དུ་འབྲི་ཁུལ་བྱས་པ་ལས་ཆ་ཚང་བ་དུས་ཚོད་
ཀྱིས་རྐྱེན་པས་སྐབས་ཤིག་མཇུག་བསྡུ་རྒྱུ་ཡིན། །
492



ལེའུ་བཅུ་གཅིག་པ། རིག་གནས་ཀྱི་སྐོར།
ས་བཅད་དང་པོ། བཤེས་གཉེན་ལ་བསྟོད་པ།
1. ཕུལ་བྱུང་འཕྲིན་ལས་འོད་ཞགས་སྣུམ་པོ་ཡིས། མཐའ་དག་དགེ་བའི་ལང་ཚོ་བདག་གིར་བྱས། ཡང་
དག་དོན་གྱི་རིག་པའི་ས་མཁན་མཆོག བཅུ་ཕྲག་ནོར་བུའི་མཛོད་ཉིད་བསྔགས་པའི་ཡུལ། ཟབ་གསལ་མྱུར་
བའི་ཤེས་རབ་ལང་ཚོ་ལ། མི་ལྡོག་བརྟན་པའི་བརྩོན་འགྲུས་རྒྱན་གྱིས་སྤུད། དེ་ཚེ་གཞུང་བརྒྱའི་དཀའ་གནད་
ཁེངས་ལྡན་མས། ཁྱོད་སྐུའི་བརྗིད་པ་མ་བཟོད་འདར་བ་བསྟན། མཁས་རྒུའི་དབུས་ན་མཁས་པའི་ཏོག་གྱུར་
པ། ཁེངས་མེད་ཞི་དུལ་བསམ་དཀར་གཞན་ཕན་བས། བདག་ཅག་སྙིང་གི་བརྟན་པ་འཕྲོགས་སོ་ཞེས། སྐྱེ་
རྒུས་བསྔགས་པའི་མེ་ཏོག་ཁྱེད་ལ་གཏོར། ལྷག་བསམ་རླབས་ཕྲེང་གཡོ་བའི་ཆུ་གཏེར་ཆེན། མཐའ་དག་འགྲོ་
བའི་དགེ་ལེགས་ཀུན་བཟོད་མ། འདེགས་ལ་ངལ་བ་སྤངས་པའི་སྙིང་སྟོབས་ཀྱིས། སར་གནས་དཔའ་བོ་ལའང་
འཇིགས་པ་བྱིན། ཟད་མེད་བློ་གྲོས་ཡངས་པོའི་གན་མཛོད་ཆེ། རྒྱ་ཆེར་ཕྱེ་བ་དོན་གྱི་མཆོད་སྦྱིན་གྱིས། སྐལ་
བཟང་ཡིད་ཀྱི་དབུལ་བ་སེལ་མཛད་པ། ཁྱོད་མིན་དོན་གྱི་སྦྱིན་བདག་སུ་ཞིག་ལགས། ཁྱོད་ཐུགས་དྲན་ཤེས་ར་
བ་དཔངས་མཐོ་བས། འཆལ་དང་ལྷོད་གཡེང་ཉེས་བྱས་རྐུན་པོའི་ཚོགས། འཇུག་པའི་སྐལ་མེད་བག་མེད་ཆུ་
ཀླུང་གིས། སྒོ་གསུམ་དག་པའི་རྟུལ་ཞུགས་ཁྱོད་ལ་རྫོགས། མི་ཟད་དུས་ཀྱི་སྲིན་པོ་ཆེར་ཁྲོས་ཀྱང་། འཇིགས་
མེད་སྙིང་སྟོབས་གཏུམ་པོའི་དཔུང་ཤུགས་ཀྱིས། རང་རིག་གཙུག་ལག་སྲུང་ལ་བཟོད་པའི་གོ ཆ་ཙམ་མི་ལྷོད་
དམ་པའི་རྣམ་ཐར་སྐྱོང༌། ཁ་བའི་རིགས་གཞུང་ཟླ་བ་མར་གྱི་ཆས། བརྣག་པར་མ་གྱུར་བརྒྱ་ཕྲག་འབད་པ་ཡིས།།
འཆད་རྩོད་རྩོམ་པའི་འཕྲིན་ལས་ཟུར་བླངས་པའི། རིག་པའི་སྒྲོན་མེ་ཉག་གཅིག་ཁྱོད་མིན་སུ། རང་འདོད་
བགྲེས་པའི་བྱིངས་རྨུགས་རྒྱང་བསྲིངས་ཏེ། གངས་རིའི་རིག་གཞུང་སྤེལ་བའི་ཏིང་འཛིན་ལ། རྩེ་གཅིག་སྒོམ་པ་
ཁྱོད་འདྲ་བཞུགས་མིན་ན། བདག་ཅག་ལོང་བའི་དམིགས་ཁྲིད་སུ་ལ་རེ། དྲན་ཤེས་བག་ཡོད་སྤྱོད་པའི་ངང་ཚུལ་
མཛེས། རྙེད་དང་བཀུར་བསྟིའི་ཆེད་དུ་གྲོང་མི་འགྲིམས། དཀྱུས་རིང་འདྲེན་བྱེད་རྒྱན་ལ་གཟིགས་པ་ལྷོད།
མཐའ་དག་ཤེས་བྱའི་དེ་ཉིད་གསལ་ལེར་རྟོགས། དེའི་ཕྱིར་ལོག་རྟོག་ཚང་ཚིང་བསྲེག་པའི་མེ། ཡེ་ཤེས་ཕུང་པོ་
གང་གི་བཀའ་དྲིན་ལ། ས་ཆེན་འདི་ཡང་སྣོད་དུ་ཆུང་ལགས་ན། ཁྱོད་ལ་བསྟོད་པའི་ངལ་བ་སུ་ཡིས་བྱེད། འོན་
ཏེ་གང་གི་ཡོན་ཏན་ནམ་མཁའི་ཀློང༌། གཞལ་ལ་བློ་ཡི་འཇུག་པ་ཆེར་དོག་པས། ཆ་ཙམ་སྤེལ་བའི་ངག་གི་མཆོད་
493



སྤྲིན་འདི། སྐལ་བཟང་སྒྲ་འཛིན་དབང་པོར་ཡོངས་སིམ་ནས། ངག་རིག་མེ་ཏོག་འཛུམ་པའི་རྒྱུར་གྱུར་ཅིག
2. བཅུ་ཕྲག་རིག་པའི་གནས་ཀྱིས་ཐུགས་རྒྱུད་ཕྱུག འཆད་རྩོད་རྩོམ་པའི་དཔལ་གྱིས་ལུས་སྟོབས་རྒྱས།
གཞན་ཕན་འོད་ཟེར་སྟོང་གི་ས་གཞིར་ཁྱབ། འགྲན་བྲལ་སློབ་དཔོན་རྣམ་པས་དུས་ཀུན་སྐྱོང་། ཤེས་བྱའི་ངོ་
མཚར་རིག་གཞུང་ཚད་ལྡན་སོགས། ངལ་བར་མི་འཛེམ་དཔྱོད་འདོད་སྐྱེས་པ་དང་། ཕུལ་བྱུང་མི་རབས་རྗེས་མ་
གསོ་སྐྱོང་གི གཟི་བརྗིད་ལྡན་པའི་མཛད་འཕྲིན་གྲོགས་སུ་བླངས། མཁས་ཅན་ངང་པའི་སློབ་དཔོན་དྲིན་ཅན་
མཆོག རིགས་ལྔའི་བདུད་རྩི་ཀུན་རྣམས་ལུང་བསྟན་ཅིང༌། ཐུགས་རྗེའི་དུས་ལས་མི་ཡོལ་གཟིགས་པ་ཅན།
འབྲེལ་བ་ཐོགས་པ་ཙམ་གྱིས་ཁྱེད་ལ་འདུད། ཤེས་བྱ་གཏིང་མཐའི་རྒྱ་མཚོ་ལྟ་བུ་ཟབ། བློ་གསལ་གཞོན་ནུ་
རྣམས་ནི་བུང་བ་བཞིན། གེ་སར་བཅུད་ལ་བརྟེན་ནས་སྙན་གླུ་བླངས། རིག་པའི་མུན་པ་གསལ་མཁན་བཤེས་
གཉེན་མཆོག རིན་ཆེན་གཙུག་ལག་ནོར་གྱི་བདུད་རྩི་དེ། ནུ་ཞོའི་བཀའ་དྲིན་བསྐྱངས་པའི་མ་དང་མཚུངས།
ས་བཅད་གཉིས་པ། ཤ་ཚའི་དྲན་སྐུལ།
ཀྭ་ཡེ་ཁྱེད་ཅག་གཞོན་ནུའི་ཚོགས་རྣམས་ཤིན་ཏུ་ཉམ་ཆུང་བུང་བས་ཀྱང་།
ཁ་མཆུས་རྡུལ་ཕྲན་རེ་རེ་བྱས་ནས་སྦྲང་རྩི་གསོག་སྟངས་འདི་གཟིགས་དང་།
ག་དུས་ཡིན་ཡང་ཤེས་བྱར་བརྩོན་རྒྱུ་རེ་རེ་བརྗོད་དོན་མ་མཆིས་ཀྱང་།
ང་ཅག་ན་གཞོན་འགའ་ཤས་ཤིག་ནི་དེ་ཡི་ཐད་ལ་རྟོག་དཔྱོད་དམན། །
ཅ་ཅོའི་སྒྲོག་རྒྱུར་ནེ་ཙོ་ཇི་བཞིན་རིན་བྲལ་དུས་ཚོད་དེ་མུར་སྐྱེལ། །
ཆ་རྐྱེན་བཟང་པོའི་སློབ་སྦྱོང་གོ་སྐབས་ཕངས་མེད་རང་དགར་ཆུད་ཟོས་བཏང་།
ཇ་ཡུན་ཙམ་ཡང་བག་ཡོད་མི་ཚུགས་ཕྱེ་མ་ལེབ་བཞིན་གང་སར་རྒྱུག
ཉ་རྒྱས་ཟླ་བ་མཁའ་ལ་འཛེགས་ཀྱང་ད་དུང་འཁྱམས་ནས་ཕྱིར་མི་ལོག
ཏ་ཐ་ལ་སོགས་ཡིག་འབྲུ་ཀློག་པར་སྨྲ་བའི་འབབ་སྟེགས་མདུད་བརྒྱས་བཅིངས།
ཐ་མག་དུ་བ་ལང་ལོང་དབུས་ན་དོན་མེད་གཏམ་གྱི་སྒོ་བརྒྱ་ཕྱེ། །
ད་ལྟ་རང་སྣང་སྐྱིད་མདོག་དེ་ཚོ་ཕུགས་བསམ་ཡིན་པར་རློམས་ནས་བསྡད།
ན་གཞོན་ལང་ཚོ་མེ་ཏོག་འདྲ་འདི་གཡེང་བའི་ངང་ལ་ཡུད་འདས་ན།
པ་ཕར་གྱུར་ནས་ཁ་སྤུས་ཁེངས་ཀྱང་བློ་རིག་མཛེས་མས་མིག་མི་ལྟ།
ཕ་མ་མེས་པོ་རྣམས་ཀྱི་ཞབས་འདྲེན་མི་རབས་རྗེས་མར་ངོ་ཡང་ཚ། །
བ་གམ་རིག་པའི་གནས་ཀྱི་མདུད་པ་འགྲོལ་བའི་སེམས་ཤུགས་རབ་བཅངས་ཏེ།
མ་ལས་ལྷག་པའི་དགེ་རྒན་བཀའ་སློབ་སྙིང་གི་དབུས་སུ་ངེས་པར་བྱེད། །
494



ཙ་ན་དམངས་ཕན་དཔྱིས་ཕྱིན་སྒྲུབ་པའི་རྨད་བྱུང་རྗེས་རབས་ཆགས་རྒྱུར་འབུངས།
ཚ་ཚ་འུར་འུར་ངང་ནས་དགོས་པའི་ཤེས་བྱ་རིག་གནས་ཆུད་པར་གྱིས། །
ཛ་ལང་ཁེངས་དྲེགས་བསམ་བློ་སྤྱོད་ལམ་ངན་རིགས་ཐམས་ཅད་ཡོངས་དོར་ནས།
ཝ་ལྟར་འཁྱུག་པའི་ན་གཞོན་རྩལ་ངོམས་ཤེས་བྱར་དོན་གཉེར་ཆེར་སྐྱེད་མཛོད།
ཞ་ལུ་རྒྱས་པ་ཇི་བཞིན་ལང་ཚོ་དར་བའི་ད་ལྟའི་དུས་འདི་ན། །
ཟ་འཐུང་བག་མེད་སྤྲོ་དགའ་ཁོ་ནར་སྔར་བཞིན་གཡེངས་ནས་མི་སྡོད་པར། །
འ་ཅག་ན་གཞོན་རྣམས་ཀྱིས་ལོ་རྒྱུས་ལས་འགན་དང་དུ་བླངས་བྱ་སྟེ། །
ཡ་རབས་ཚུལ་མཐུན་མེས་པོས་བཞག་པའི་རིག་གཞུང་དག་ལ་བརྩོན་པར་བྱེད།
ར་ལྟར་གྱོང་བའི་གཤིས་ཀ་དེ་རིགས་གང་མགྱོགས་དེ་མྱུར་རབ་ཏུ་སྤོངས།
ལ་ལ་རྨོངས་དང་ལ་ལ་མཁས་པའི་ཁྱད་པར་དེ་ལྟ་ཡོང་དོན་བསམ། །
ཤ་ཚའི་ཁ་ནས་གཏམ་སྙན་མེད་ཀྱང་སེམས་ཀྱིས་མ་བཟོད་གླེང་དུ་ཤོར། །
ས་མཐོའི་སྟེང་གི་བློ་གསལ་བུང་བའི་ཚོགས་རྣམས་མགྱོགས་མྱུར་ཐོག
ཧ་ཅང་མཛེས་པའི་རིག་པའི་གནས་ཀྱི་འདབ་སྟོང་སྐྱེད་མོས་ཚལ་དེ་ལ།
ཨ་ཧ་ད་མོད་འགུག་པར་བྱེད་པའི་རྣམ་པ་ཐོན་རྒྱུར་སྨོས་ཅི་དགོས། །
ས་བཅད་གསུམ་པ། དུས་རབས་ཀྱི་འབོད་སྐུལ།
ཀྱེ་ཀྱེ། གྲོགས་པོ་ལགས།
སྒྲ་འཛིན་གྱི་འདབ་མ་འདི་ཕྱོགས་སུ་སྐྱོངས་དང༌། ཐོས་བྱུང་ངམ། སྙན་ཞིང་འཇེབས་ལ་གསལ་ཞིང་
དྭངས་བའི་གླུ་སྒྲ་ཞིག འདི་ཐོས་པ་ཙམ་གྱིས་མཆི་མ་འཁྲུག་པའི་ཤཱཀྱའི་གསུང་མིན་ལ། འདི་ནི་ཐོས་པ་ཙམ་
གྱིས་ཆགས་པ་རྒྱས་པའི་དྲི་ཟའི་གླུ་ནི་དེ་བས་ཀྱང་ག་ལ་ཡིན། འདི་ནི་རྗེས་ལུས་ཀྱི་འགག་འཕྲང་ཐོལ་གྱིས་བརྒལ་
བའི་མདུན་སྐྱོད་ཀྱི་གོམ་སྒྲ་རེད། འདི་ནི་རྙིང་ཞེན་གྱི་འཆིང་རྒྱ་སིལ་བུར་གཏོར་བའི་དུས་རབས་ཀྱི་འབོད་སྐུལ་
རེད། དུས་རབས་འདི་ང་ཚོས་རྒྱལ་ཁ་གསར་པ་ལེན་པའི་དུས་རབས་ཡིན། དུས་རབས་འདི་ང་ཚོས་སྒྱུར་
བཅོས་དེ་བས་རྒྱ་ཆེར་བྱེད་པའི་དུས་རབས་ཡིན། རྙིང་ཞེན་དང་། བག་འཁུམས། ལེ་ལོ། ལོག་ལྟ། སྒྱིད་ལུག
ཕྲག་དོག་དང་རྗེས་ལུས། རྨོངས་དད། ཕྱོགས་རིས། ཆགས་སྡང་སོགས་དུས་རབས་འདིའི་ཐོབ་བྱ་གཏན་ནས་
མིན། དུས་རབས་འདི་ནི་བཀྲ་ཤིས་པའི་དུས་རབས་དང་། ཕུན་སུམ་ཚོགས་པའི་དུས་རབས། དགེ་ལེགས་
འབྱུང་བའི་དུས་རབས་ཡིན། དེའི་ཕྱིར། སྔོན་ཐོན་དང་། ཚན་རིག་ལག་རྩལ། དཔལ་འབྱོར་ཆ་འཕྲིན།
མཐུན་སྒྲིལ་ཞི་བདེ། གསར་གཏོད་ཡར་འཕེལ། དྲང་བདེན་ཁུངས་དག དུས་རབས་འདིའི་ཐོབ་བྱ་དངོས་
495



ཡིན། ཤེས་རིག་དང་སྒྱུ་རྩལ་གྱི་འགྲན་རྩོད་ཛ་དྲག་ཆེ་བའི་དུས་རབས་འདིར། ང་ཚོ་འདི་ལྟར་བག་འཁུམས་
ངང་འདུག་ག་ལ་རུང་། ང་ཚོ་ནི་བློ་གྲོས་གསལ་ལ་དཔའ་མཛངས་ལྡན་པའི་མི་རིགས་ཤིག་གི་རུས་རྒྱུད་ཡིན། ང་
ཚོ་ནི་ལོ་རྒྱུས་རིང་ལ་སྙན་གྲགས་ཆེ་བའི་གངས་ལྗོངས་ས་མཐོའི་ཐོག་འཚོ་བ་སྐྱེལ་མཁན་ཞིག་ཡིན། ང་ཚོས་
གཅོང་རོང་གི་ལམ་འཕྲང་བརྒྱ་ཕྲག་བརྒལ་དགོས་ལ། ད་དུང་དཀའ་སྡུག་དུ་མ་ཁྱད་དུ་བསད་ནས་མཆོང་སྐྱོད་
རྣམ་པའི་འཕེལ་རྒྱས་ཀྱི་གོམ་ཞེང་སྤོས། འཛམ་གླིང་ཡང་རྩེར་ངོ་མཚར་གྱི་གྲུབ་འབྲས་གཏོད། འདི་ནི་དུས་
རབས་འདིའི་བསྒྲུབ་བྱ་གཙོ་བོ་ཡིན། ཐོས་བྱུང་ངམ། གྲོགས་པོ་ལགས།
ས་བཅད་བཞི་པ། བརྡ་དག་སྐོར། །
རྒྱུན་དུ་འཕྲད་པའི་བརྡ་དག་རེས་འགའི་གོ་དོན་དང་བེད་སྤྱོད་སྐོར་མདོ་ཙམ་གླེང་བ།
ད་ཆ་རྩོམ་ཡིག་ཁག་མང་པོ་དང་། གནས་ཡིག དེ་བཞིན་ལོ་རྒྱུས། ཚགས་པར་དང་དུས་དེབ་སོགས་ཀྱི་
ནང་དུ་ཀློག་པ་པོའི་མིག་ལམ་དུ་འཕྲད་དང་དང་འཕྲད་བཞིན་ཡོད་པའི་དོན་འདྲ་བ་དཔེར་ན། རྒྱུད་དང་།
རྒྱུན། བརྒྱུད་བཅས་དང་། སྐྱོབ། སྐྱོར། སྐྱོང་བཅས། ཆེན་མོ་དང་། ཆེ་མོ། ཆེན་པོ་བཅས་ཀྱི་བརྡ་དོན་
དང་བེད་སྤྱོད་སྐོར་མཁས་པའི་གཞུང་བཟང་ལ་བརྒྱབ་རྟེན་བཅོལ་ནས་དཔྱད་ཁུལ་ཁོ་བོས་བྱས་ཡོད། །
དང་པོ། རྒྱུད་དང་བརྒྱུད་ཀྱི་བརྡ་དོན་དང་བེད་སྤྱོད་སྐོར་བཤད་པ། །
རྒྱུད་ཅེས་པ་དོན་མང་ལ་འཇུག་སྟེ་རིགས་རྒྱུད་དང་། གཞུང་རྒྱུད། རི་རྒྱུད། སེམས་རྒྱུད། གདུང་རྒྱུད།
སྐྱེ་རྒྱུད། གསང་སྔགས་ཀྱི་གཞུང་བཅས་ལ་འཇུག་པ་ཡོད། 《འདུས་པ་ཕྱི་མ》ལས“ རྒྱུད་ནི་རྒྱུན་ཞེས་བྱ་བར་
གྲགས་ཞེས་པ་ལྟར་རྒྱུན་ཆགས་པ་ལའོ” ་ཞེས་འཁོད་ཡོད། གལ་སྲིད་གཞིར་སྦྱར་ན་དོན་འགྱུར་ཡང་གཞིར་མ་
སྦྱར་ཚེ་དོན་གཅིག་ཡིན་པ་ཤེས་པར་བྱའོ། །དཔེར་ན། རྒྱུན་དུ་ལས་བཟང་སྒྲུབ། ཆུ་རྒྱུན་རྟག་ཏུ་འབབ། ཡང་
ན། ལོ་དང༌། ཟླ་བ། ཞག དུས་ཚོད་བཅས་དང༌། ཡང་ན། སྐར་ཆ་དང༌། སྐར་མ། ཆུ་ཚོད་ལྟ་བུ་ནི་རང་
གི་བདག་ཉིད་དུ་གྱུར་པའི་སྐད་གཅིག་སྔ་ཕྱི་དུ་མ་ཡོད་པའི་དངོས་པོར་བརྗོད་དོ། །་
རྒྱུད་ཅེས་པར་《བོད་རྒྱ་ཚིག་མཛོད་ཆེན་མོ》ལས་“ (1) སྔ་ཕྱི་བར་མི་འཆད་པའི་དཀྱུས་གཅིག་གམ་
སྟར་གཅིག དཔེར་ན། ཕའི་རྒྱུད་བུས་འཛིན། སྐྱེ་རྒྱུད། ལུས་རྒྱུད། སེམས་རྒྱུད། ཤེས་རྒྱུད། ལུ་གུ་རྒྱུད།
(2) སྐུད་པ། གཞུའི་རྒྱུད། སྒྲ་སྙན་རྒྱུད་གསུམ། ཕྲེང་རྒྱུད། (3) ཡུལ་ཕྱོགས་སམ་ས་ཁུལ། ཆུ་རྒྱུད། རི་
རྒྱུད། ས་རྒྱུད། གྲོང་ཁྱེར་གྱི་ཉེ་རྒྱུད། (4) རིགས་རུས། རུས་རྒྱུད། ཁྲག་རྒྱུད། མིའི་རྒྱུད། རྟ་རྒྱུད། སོན་
རྒྱུད། (5) ཏནྡྲགསང་སྔགས་དང་དེའི་གཞུང་རྣམས། མདོ་རྒྱུད། ཕ་རྒྱུད། མ་རྒྱུད། སྨན་གྱི་རྒྱུད་བཞི”
ཞེས་དོན་ཆེན་པོ་ལྔར་འཇུག་པ་གསུངས་ཡོད། །
རྒྱུད་བྱེད་ཅེས་པ་ནི་བྱེད་པ་གསལ་བྱེད་ཀྱི་སྒྲ་དང་དངོས་པོ་བདག་ཡིན་ཏེ་ལས་གང་རུང་གི་བྱེད་པ་པོའི་
496



གང་ཟག་དང་། བྱེད་པའི་ཡོ་བྱད། བྱེད་པའི་ལས་རྩོལ་བ་བཅས་ལ་གོ་བ་ནི། དཔེར་ན། ཁོས་སྨྱུ་གུས་ཡི་གེ་
འབྲི་བ་ཞེས་བརྗོད་པའི་ཚེ། ཁོ་ནི་བྱེད་པོ་དང་། སྨྱུ་གུ་ནི་བྱེད་པ། འབྲི་བ་ནི་བྱེད་ལས་ཏེ་དེ་རྣམས་དངོས་པོ་
བདག་ཡིན་ནོ། །
གོང་གི་ཕ་རྒྱུད་དང་མ་རྒྱུད་ཅེས་པར་པའི་རྒྱུད་པ་དང་མའི་རྒྱུད་པར་མི་གོ་བར་ཕ་རྒྱུད་ཅེས་པ་ནི་སྣང་
ཕྱོགས་ཐབས་ཀྱི་ཆ་གཙོ་བོར་སྟོན་པར་ཕ་རྒྱུད་དང་མ་རྒྱུད་ཅེས་པ་ནི་སྟོང་ཕྱོགས་ཤེས་རབ་ཀྱི་ཆ་གཙོ་བོར་སྟོན་
པའི་རྒྱུད་ལ་གོ་དགོས། ཕལ་སྐད་དུ་བརྗོད་ན་མ་རྒྱུད་ནི་དོན་གང་ཡིན་ཡང་གཙོ་བོར་བརྗོད་པ་དང་ཕ་རྒྱུད་ཅེས་
པ་ནི་དོན་གང་ཡིན་ཡང་ཕལ་པར་བརྗོད་ཀྱི་ཡོད། སྐབས་དོན་རྒྱུད་དང་གསང་སྔགས་ནི་དོན་གཅིག་ཏུ་གོ་ན་
འགྲིག་སྟེ་གསང་སྔགས་ནི་སཾ་སྐྲ་ཏའི་སྐད་མནྡྲ་ལས་བྱུང་བ་ཡིན་ཏེ《 སཾ་བོད་ཤན་སྦྱར》་ལས་“ སྔགས་སམ་རྒྱུད་ཀྱི་
དོན་ནི་གཟུངས་སྔགས་དང༌། གསང་སྔགས། རིག་སྔགས་གསུམ་ལ་འཇུག་སྟེ་དེ་ཡང་ཐབས་ཤེས་ཀྱིས་ཡིད་
སྐྱོབ་པས་ན་ངན་འགྲོ་སོགས་ལས་འཛིན་པས་གཟུངས་དང་། མ་རིག་པ་སྤོང་ཞིང་རིག་པ་བསྐྱེད་པས་ན་རིག་
སྔགས་དང་དེ་བཞིན་གཤེགས་པའི་ཡེ་ཤེས་ཀྱི་གསང་བ་སྟོན་པར་བྱེད་པས་གསང་སྔགས་ཞེས་བཤད་དེ་མནྡྲའི་
བྱིངས་ལས་དེ་ལྟར་ཐོན་པའི་ཕྱིར་ཏེ་ཐུབ་དགོངས་ལས། གཞན་ཡང་མ་ན་ཤེས་པ་ལའོ། །ཏྲི་ཉ་སྐྱོབ་པ་ལའོ”
ཞེས་འཁོད་པ་ལྟ་བུའོ། །
མཁས་དབང་དུང་དཀར་བློ་བཟང་འཕྲིན་ལས་ཀྱི་གསུང་རྩོམ་ལས་སྔགས་ཞེས་པ་ནི་ཡིད་སྐྱོབ་པའི་དོན་ཏེ་
རང་གི་སེམས་ཀྱི་འཆར་སྣང་དཀྱུས་མ་ཐ་མལ་པ་དེ་དང་སེམས་ཀྱི་ངོས་འཛིན་དཀྱུས་མ་ཐ་མལ་པ་དེ་སྐྱོབ་ཐུབ་
མཁན་གྱི་ཆོས་ཤིག་ཡིན་པས་ན་ཡིད་སྐྱོབ་ཟེར། རང་གི་སེམས་ཀྱི་འཆར་སྣང་དཀྱུས་མ་དེ་དང་སེམས་ཀྱི་ངོས་
འཛིན་དཀྱུས་མ་དེ་སྐྱབས་ཏེ་སེམས་ནང་གི་ངོས་འཛིན་གཞན་དང་མི་འདྲ་བའི་གསར་པ་ཐོབ་པ་བྱེད་ཡས་ཡིན་
ཙམ་དེ་ལ་སྔགས་ཟེར་ཞེས་འཁོད་ཡོད། སྔགས་རིམ་ལས་སྣང་བ་དང་ཞེན་པ་ཞེས་བརྗོད་ཀྱི་ཡོད། །
རྒྱུད་ཅེས་པ་ནི་བརྒྱུ་བྱ་བར་མི་ཆད་ཅིང་རྒྱུད་བྱེད་དངོས་པོའམ་བར་མི་ཆད་པར་གཅིག་ལ་གཅིག་མཐུད་
དང་གཅིག་ནས་གཅིག་ཏུ་འབྲེལ་བའི་དངོས་པོ་ལའང་གོ་ནའང་འགྲིག་པར་མཐོང་། དུས་གསུམ་མི་ཕྱེ་བའི་ཐོག་
རྒྱུད་གཅིག་པུར་བསམ་གཞིག་བྱས་ན་རྒྱུད་ཀྱི་དོན་ནི་གསང་སྔགས་རྡོ་རྗེ་ཐེག་པ་དང་
། ཉེ་འཁོར། ཚང་བ་ལྟ་བུ་
གོ་རྒྱུ་ཡོད་པར་སེམས། གལ་ཏེ་ཚིག་གྲོགས་སྦྱོར་ཚེ་གོ་བ་ལེན་རྒྱུ་ཡོད་པ་ནི་ཤིན་ཏུ་མང་ངོ། དཔེར་ན། ཤེས་
རྒྱུད་ཅེས་བརྗོད་པའི་ཚེ་མིག་དང༌། རྣ་བ། སྣ་སོགས་ནི་ཤེས་རྒྱུད་ཀྱིས་བསྡུས་པ་ཡིན་ཡང་མིག་དེ་ཤེས་པ་མིན་
ནོ། །ཡང་དཔེར་ན་ཆུ་རྒྱུད་ཅེས་བརྗོད་པའི་ཚེ་ཆུ་ནི་ཤེས་པའི་ཚོད་ལྟ་བུ་ཡིན་ལ་རྒྱུད་ནི་དེའི་ཤུགས་རྐྱེན་ལ་
བརྟེན་ནས་རྩྭ་དང་ལོ་ཏོག་སྐྱེས་འཚར་བཟང་པོ་བྱུང་བ་དེ་ལའོ། །
རྒྱུད་དེ་ལ་དུས་གསུམ་ཕྱེ་སྟེ་དཔེར་ན། ཕྲེང་བ་སོགས། ད་ལྟ་བར་རྒྱུད་དང་འདས་པར་བརྒྱུས། མ་
འོངས་པར་བརྒྱུ། སྐུལ་ཚིག་ལ་རྒྱུས་བྲི་རྒྱུ་ཡིན་ལ་བྱ་བྱེད་ཀྱི་སྒོ་ནས་ཕྱེ་ན་དེར་བྱ་བྱེད་ཐ་དད་པ་ཡིན། །
རྒྱུན་དེ་ཡང་གོང་དུ་བརྗོད་པ་རྒྱུད་དང་གཞིར་མ་སྦྱར་ཚེ་གོ་དོན་འདྲ་པོ་ཡིན་པ་དག་ཡིག་མང་པོ་ལས་
497



འཁོད་ཡོད། འོན་ཀྱང་གཞིར་སྦྱར་ཚེ་མི་འདྲ་བ་ཡོད་པ་དཔེར་ན་རྒྱུན་སྐྱོང་དང༌། རྒྱུན་ཆགས། རྒྱུན་མཁོའི་ཡི་
གེ ། རྒྱུན་མཆོད། རྒྱུན་ཇ། རྒྱུན་གཏན། རྒྱུན་འཁྱོངས་ལྟ་བུ་ལ་རྒྱུན་བྲིས་པ་ལས་རྒྱུད་ཅེས་འབྲི་སྲོལ་གཏན་
ནས་མེད་པ་དེ་བཞིན་དུ་རྒྱུད་སྡེ་དང་། རྒྱུད་ལྔ། རྒྱུད་གཉིས། རྒྱུད་མང༌། རྒྱུད་བཞི་སོགས་ནི་རྒྱུད་འབྲི་བ་
ལས་རྒྱུན་ཞེས་འབྲི་སྲོལ་མེད་པ་ལས་ཤེས་ཐུབ། རྒྱུན་དེ་ཡང་དཔེར་ན་ཆུ་ཚོད་དང༌། སྐར་མ། སྐར་ཆ་བཅས་ཀྱི་
རྒྱུན་ནི་ནམ་ཡང་བར་མཚམས་ཆད་རྒྱུ་མེད་པའི་དངོས་པོ་ཞིག་ཡིན་པའི་ཕྱིར་རོ། ། །
གོང་གི་རྒྱུད་བཞི་ཞེས་པ་ནི་གསོ་རིག་གི་རྒྱུད་བཞིར་བརྗོད་པ་ཡིན་པས་གསང་སྔགས་སོགས་དང་འབྲེལ་
བ་མེད་པ་བྱེད་ལས་ཀྱི་སྒོ་ནས་བཏགས་པ་ཡིན་ཏེ《གསོ་རིག་ཚིག་མཛོད་ཡོངས་འདུའི་དགའ་ཚལ》ལས། སྤྱིར་
རྒྱུད་ཅེས་པ་ནི་མདོ་རྒྱུད་གཉིས་ཀྱི་ཡ་གྱལ་རྒྱུད་དམ་སྔགས་སོགས་ལ་འཇུག་སྒོ་མང་ཡང་གསོ་རིག་སྐབས་འདིར་
དཔལ་ལྡན་རྒྱུད་བཞིའི་མཚན་གཅིག་པུ་ལ་གོ་དགོས། དེ་ཡང་གསོ་རིག་ཚིག་དོན་གྱི་ལུས་ཡོངས་རྫོགས་རྒྱུན་མི་
ཆད་པར་གནས་པའི་དོན་གྱིས་རྒྱུད་ཅེས་བྱེད་ལས་ཀྱི་སྒོ་ནས་བཏགས་པ་ཡིན་ནོ། །ཞེས་གསལ་པོར་འཁོད་ཡོད།
བརྒྱུད་ཅེས་པའི་བརྒྱུ་བྱ་ནི་དངོས་པོ་གཞན་དང་ལས་ཀྱི་དངོས་པོ་ཡིན་ལ་དེའི་བརྒྱུ་བྱའི་དངོས་པོ་
མཚམས་མི་ཆད་ཅིང་རྒྱུད་བྱེད་དངོས་པོ་མཚམས་ཆད་པར་བརྗོད། བརྒྱུད་ཅེས་པ་ནི་དངོས་པོ་གཞན། བྱ་ཚིག་
སོགས་ལ་གོ་དགོས་སོ། །རྒྱུད་བྱེད་ནི་དངོས་པོ་བདག མིང་བཅས་ལ་འཇུག་ཚོད་འདུག་པས་བསམ་བློ་ཡངས་
པོར་བཏང་ནས་དཔྱད་དགོས་པར་སེམས། དཔེར་ན། ཅ་ལག་གཅིག་ནས་གཅིག་ཏུ་བརྒྱུད་རོགས་ཞེས་པར་
བརྒྱུད་བྱའི་དངོས་པོ་ཅ་ལག་དེ་མཚམས་མ་ཆད་ཅིང་བརྒྱུད་བྱེད་མིའམ་འཕྲུལ་ཆས་གང་ཡིན་ཡང་དེར་གཅིག་
ཤོས་སྔ་མ་དེ་ཅིག་ཤོས་རྗེས་མར་བརྒྱུད་སྤྲོད་བྱེད་སྐབས་སྔ་མ་དེ་སྐབས་དེ་དུས་འགག་པའི་ཕྱིར་ན་རྒྱུད་བྱའི་
དངོས་པོ་མཚམས་མ་ཆད་ཅིང་བརྒྱུད་བྱེད་དངོས་པོ་མཚམས་ཆད་པར་བརྗོད་པའི་ཕྱིར་རོ། །སློབ་དཔོན་གྱི་
མན་ངག་འགའ་ཞིག་བརྒྱུད་ཁྲིད་ཐོབ་མྱོང་ལྟ་བུའོ། །བརྒྱུད་པ་ཞེས་པ་ནི་མཚམས་རེ་བྱ་བར་འཇུག་པ་དང་
བརྒྱུད་པ་ཞེས་པ་ནི་མཚམས་རེ་མིང་ལའང་ཡོད་དེ་རྗེས་ཤུལ་འཛིན་མཁན་ལྟ་བུའོ། །དེ་ལ་ཡང་སྒྲའི་ཀློག་སྟངས་
ཐོག་ནས་ཁྱད་པ་ཕྱེ་དགོས་པའང་ཡོད་པ་ཤེས་དགོས་སོ། །
བརྒྱུད་ཅེས་པའི་བརྒྱུ་བྱ་ནི་དངོས་པོ་གཞན་ཡིན་ཏེ་ལས་གང་རུང་གི་བསྒྲུབ་བྱའི་ཡུལ་ལམ་ལས་ཀྱི་དངོས་
པོ་དང་བྱ་བའི་ལས་ཀྱི་དངོས་པོར་ཟེར། དཔེར་ན། ངས་སྟ་རེས་ཤིང་གཅད་པར་བྱ་བརྗོད་པའི་ཚེ། ཤིང་ནི་
ཡུལ་ལམ་ལས། གཅད་པར་བྱ་ནི་བྱ་བའི་ལས་ཏེ། དེ་གཉིས་དངོས་པོ་གཞན་ཡིན། མདོར་ན་རྒྱུད་ནི་མིང་དང་
བརྒྱུད་ནི་བྱ་བ་ལ་འཇུག་པ་མང་པོ་ཡོད། །
གཉིས་པ། སྐྱོབ་དང་། སྐྱོང་། སྐྱོར་བཅས་ཀྱི་བརྡ་དོན་དང་བེད་སྤྱོད་སྐོར་བཤད་པ།
སྐྱོབ་དང་སྐྱོར་གཉིས་ཀྱི་ཁྱད་པར་ནི་ཐོག་མར་སྐྱོབ་ཅེས་པར་གོ་དོན་གཉིས་ཡོད་དེ། (1) ཤིང་ཆའི་
རིགས་ལ་ཚོན་བཏང་ཚར་ནས་བཀྲག་རྩི་མ་གཏང་གོང་ཚོན་གྱི་སྟེང་དུ་བྱུག་རྒྱུའི་སྤྱིན་ཆང་གཉིས་བསྲེས་ཤིག་ལ་གོ་
བས་འདི་ནི་མིང་ལ་འཇུག་པ་དང༌། དེར་གས་དང་འབར་འབུར་མེད་པ་བཟོས་པའམ་སྐྱོབ་པས་ན་སྐྱོབ་ཅེས་
498



བརྗོད་ཀྱི་ཡོད་པས་དོན་དུ་བབས་སོ། །འོན་ཀྱང་དེ་རྒྱུན་སྤྱོད་ཡི་གེའི་ནང་སྤྱོད་མཁན་ཉུང་ཉུང་ཡིན། (2)
སྐྱོབ་ཅེས་པ་ནི་བྱེད་འབྲེལ་ལས་ཚིག་ད་ལྟ་བ་དང་བྱ་བྱེད་ཐ་དད་པ་ཡིན། དེའི་གོ་དོན་ནི་སྲུང་བ་ལ་གོ་དགོས་ཏེ་
འགྲོ་བའི་ཉམ་ཐག་རྣམས་སྡུག་བསྔལ་ལས་བསྐྱབས་ཡོད་ལྟ་བུ་སྐྱོབ་ཀྱི་འདས་ཚིག་ཡིན། སྐྱོབ་པ་ནི་ལས་དོན་
གང་ཡིན་ཡང་རྒྱུན་རིང་གི་ཕན་འདོགས་དང་མཐར་ཐུག་གི་ཕན་འདོགས་ཤིག་ལ་ངོས་འཛིན་ཏེ་དཔེར་ན། ནང་
ཆོས་ལས་བདེན་བཞིའི་བླང་དོར་ཕྱིན་ཅི་མ་ལོག་པ་སྟོན་པའི་སྒོ་ནས་གདུལ་བྱ་འཁོར་བ་ལས་སྐྱོབ་པའི་སྐྱོབ་པ་སྟེ་
སངས་རྒྱས་ཞེས་འཁོད་ཡོད། སྲོག་སྐྱོབ་དྲིན་ཅན། ནད་པ་ནད་ཀྱི་སྡུག་བསྔལ་ལས་སྐྱོབ་དགོས་ལྟ་བུའོ། །
1:|: སྐྱོར་ནི་སྐྱོར་བའི་སྐུལ་ཚིག་དང་བྱེད་འབྲེལ་ལས་ཚིག་ད་ལྟ་བ་ཞིག་ལ་ངོས་འཛིན་གྱི་ཡོད། གཡས་སྐྱོར་
གཡོན་སྐྱོར་ལའང་གོ་དགོས་ཏེ་དཔེར་ན་མི་རྐང་པ་ཐང་པོ་མེད་མཁན་ཞིག་རི་མ་ཐང་དུ་འགྲོ་བར་མཐོང་སྐབས་
རྐང་པ་ཐང་པོ་ཡོད་མཁན་གྱིས་དེར་སེམས་ཀྱིས་མ་བཟོད་པར་སྐྱོར་རོགས་གནང་བ་ལྟ་བུ་ནི་གནས་སྐབས་ཙམ་
གྱི་སྐྱོར་རོགས་བྱས་པ་ལས་མཐར་ཐུག་གི་སྐྱོར་རོགས་ལྟ་བུ་མིན་པ་ཞིག་ལ་གོ་དགོས་པ་ནི་ཚིག་དེའི་གོ་བའི་དབང་
དུ་བྱས་པ་ལས་ཚད་མ་སོགས་ཀྱིས་རིག་པའི་བརྡར་ཤ་གཅད་ན་དེ་ཙམ་གྱིས་འགོག་མི་ནུས་སོ། །སྟོད་ལུང་གི་
སྐྱོར་མོ་ལུང་ཞེས་པའི་སྐྱོར་ནི་མཆོད་རྟེན་གྱི་རྭ་བས་སྐྱོར་བ་ན་སྐྱོར་མོ་ལུང་ཞེས་འབོད་པ་ལྟ་བུ་དང་སྐྱོར་གྲྭ་ཞེས་
པའི་སྐྱོར་དེ་ཡང་སྔོན་མ་གདན་ས་ཆེན་པོ་གསུམ་དང་དེ་མིན་དགོན་པ་ཆེ་ཁག་སོགས་སུ་དགོང་མོ་ས་རུབ་ནས་
བཟུང་ཆུ་ཚོད་གཉིས་གསུམ་བར་རྡོ་གཅལ་སྟེང་རང་གི་བློ་འཛིན་བྱས་ཟིན་པའི་དཔེ་ཆ་རྣམས་སྐད་གསང་མཐོན་
པོས་ངག་སྐྱོར་བྱེད་སྲོལ་ཡོད་པ་དེའི་མིང་ལ་བརྗོད་སྲོལ་ཡོད་ལ་འདིའི་སྐབས་སུ་བབས་པའི་དོན་ནི་ཡང་ཡང་ཞེས་
པའི་གོ་དོན་ཡིན། སྐྱོར་ནི་ངག་སྐྱོར་བྱེད་མཁན་ལ་འཇུག་པར་ཡང་ཡོད་དེ་དཔེར་ན་སྐྱོར་དཔོན་ཞེས་པ་ནི་དེ་
སྔོན་བོད་དུ་གདན་ས་གསུམ་སོགས་བཤད་གྲྭ་ཆེན་པོ་ཁག་ཏུ་སྐྱོར་དཔོན་གྱིས་སློབ་གཉེར་བ་ཚོར་ངག་སྐྱོར་གཏོང་
མཁན་ལ་འགོ་ཁྲིད་པས་སྐྱོར་དཔོན་ཞེས་མིང་ཐོགས་པ་ཡིན། སྐྱོར་དང་སྐྱོབ་ཀྱི་གོ་དོན་ཐད་ང་ཚོས་སྟབས་
བདེའི་དཔེ་ཞིག་གཞག་སྟེ་འབྱེད་ན་རྟོགས་བདེ་བར་འགྱུར་ཏེ། རྐང་པ་ཐང་པོ་མེད་མཁན་མི་ཞིག་ལ་ཆ་མཚོན་
ན་སྐྱོབ་དང་སྐྱོར་གྱི་ཁྱད་པར་ནི་གཙོ་བོ་དང་ཕལ་པ་ཞིག་ལ་ངོས་འཛིན་ན་འགྲིག་པ་ཡིན་ཏེ་དཔེར་ན་ནད་པ་ཞིག
(fe#h ) རྐུབ་སྟེགས་འཁོར་ལོ་ཞིག་ནང་བསྡད་ནས་མི་ཞིག་གིས་ཁྲིད་རོགས་བྱེད་པ་དེར་རྐུབ་སྟེགས་འཁོར་ལོ་
ནི་ནད་པ་དེའི་སྐྱོབ་མཁན་གཙོ་བོ་ལྟ་བུ་དང་ཁྲིད་རོགས་བྱེད་མཁན་ནི་ནད་པ་དེའི་སྐྱོར་མཁན་ཕལ་པ་ལྟ་བུར་
ངོས་འཛིན་ན་བློ་ངོར་འཆར་བདེ་བ་ཡོད། གཞན་ཡང་སྐྱོར་ནི་དཔེར་ན། ལོགས་སུ་འཁྱོག་པོའམ་ཀྱོག་པོ།
སྐྱོར་སྐྱོར་ནི་ཡང་ཡང་གི་བརྡ་རྙིང་དང་ཡོལ་བ་སྐོར་བའམ་རྩིག་པས་བསྐོར་བའི་ར་བ་ཆུང་ཆུང་ལ་གོ་དགོས་པ་
《བོད་རྒྱ་ཚིག་མཛོད་ཆེན་མོ》ལས་འཁོད་ཡོད། སྐྱོར་འབྱིན་ཞེས་པར་ཚེ་ཏན་ཞབས་དྲུང་གི་གསུང་འབུམ་
གླེགས་བམ་ལྔ་པ་ལས་ གཡོ་སྒྱུ་སྟེ་ལྕང་སྐྱ་རོལ་པའི་རྡོ་རྗེའི་དག་ཡིག་མཁས་པའི་འབྱུང་གནས་སུ་འབྱོར་འབྱིན་
ཞེས་འབྱུང་ངོ”ཞེས་འཁོད་པ་ལྟ་བུའོ། །
སྐྱོང་བ་ནི་བྱ་བྱེད་ཐ་དད་པ་ཡིན་ཞིང་འཚོ་བར་བྱེད་པ་དང༌། སྲུང་བ། བྱེད་པའམ་འཛིན་པ། ཕྲུ་གུ་
499



ཆུང་དུས་ནས་ལྟ་རྟོག་དང་བྱམས་སྐྱོང་དང༌། གཅེས་སྐྱོང་། གཟིགས་སྐྱོང་བཅས་བྱེད་དགོས་ལྟ་བུ་ནི་འཚོ་བར་
བྱེད་པ་དང་མགོན་བྱེད་པ་ལའོ། །རྒྱུན་སྐྱོང་དང་། བདག་སྐྱོང་། སྲུང་སྐྱོང་བཅས་ནི་སྲུང་བ་དང་སྐྱོབ་པ་
ལའོ། །སྲིད་སྐྱོང་བ་དང་། ལས་དོན་ཚུལ་བཞིན་དུ་སྐྱོང་བ། ཁྱིམ་ཚང་སྐྱོང་བ་བཅས་ནི་འགོ་འདྲེན་པའམ་
བདག་གཉེར་བྱས་པའི་དོན་ལ་འཇུག་གོ། གཞིར་མ་སྦྱར་ཚེ་སྐྱོབ་ཡིན་ན་སྐྱོང་ཡིན་པས་ཁྱབ་པ་དང་སྐྱོང་ཡིན་ན་
སྐྱོབ་ཡིན་པས་ཁྱབ་པ་ཁས་བླངས་ནའང་ཆོག་པར་སེམས། གལ་སྲིད་ཁྱེད་ཀྱིས་བུ་ཕྲུག་གཅིག་བྱམས་ཀྱིས་སྐྱོང་
བ་དེ་སྐྱོབ་མེད་ཅེས་བསམ་བློར་འཁོར་སྲིད། འོན་ཏེ་བྱམས་ཀྱིས་སྐྱོང་བ་དེ་དཔེར་ན་ཁོང་ཁྲོ་དང་ཞེ་སྡང་སོགས་
དོར་ནས་སྐྱོང་བ་ཡིན་པས་དེར་སྐྱོབ་ཡིན་དགོས་པ་རང་ཤུགས་སུ་ཁས་བླངས་ན་འགྲིག་པའང་མཐོང་། གལ་
སྲིད་གཞིར་སྦྱར་ཚེ་སྐྱོང་དང་སྐྱོབ་ཀྱི་འབྲི་སྲོལ་ལམ་གོ་དོན་མི་འདྲ་བ་ཡོད་པ་དཔེར་ན། (1) གསོ་སྐྱོང་ཕ་མས་
བྱས་ཀྱང༌། ལུས་པོ་དཔོན་པོར་བདག་པ། ལྟ་བུ་དང༌། ཆུང་དུས་ནས་གསོ་སྐྱོང་གནང་མཁན་ལྟ་བུ། ནོར་
ལུག་འཚོ་སྐྱོང་ཡག་པོ་བྱེད་དགོས་ལྟ་བུའོ། ། (2) སྲོག་གི་བར་ཆད་སེལ་མཁན་ལ་སྲོག་སྐྱོབ་དྲིན་ཆེན་ལྟ་བུ་
དང་། མུ་གེའི་འཇིགས་པ་ལས་སྐྱོབ་པ། སྡུག་བསྔལ་གྱི་འཇིགས་པ་ལས་སྐྱོབ་པ་ལྟ་བུའོ། །
ད་ཆ་རྩོམ་ཡིག་ནང་རྒྱུད་དང་། བརྒྱུད། སྐྱོང་དང་། སྐྱོབ། སྐྱོར་བཅས་ཀྱི་སྦྱར་ཡུལ་ནོར་བ་མཐོང་རྒྱུ་
ཡོད་པ་དཔེར་ན། བརྒྱུད་རིམ་ཞེས་པར་རྒྱུད་རིམ་ཞེས་བྲིས་ན་བརྒྱུད་རིམ་ཞེས་པའི་ནང་དོན་བྱ་བ་བྱེད་པའམ་
དངོས་པོ་འཕེལ་རྒྱས་ཀྱི་སྐབས་སུ་བརྒྱུད་པའི་རིམ་པ་དེར་བརྗོད་ཀྱི་ཡོད་པས་དེའི་དོན་གྱི་སྙིང་པོ་དང་འགལ་
ལོ། །ཁོར་ཡུག་སྲུང་སྐྱོང་ལ་ཁོར་ཡུག་སྲུང་སྐྱོབ་ལྟ་བུ་འབྲི་མཁན་མང་དུ་སྣང་ངོ། ཁོར་ཡུག་སྲུང་སྐྱོང་ཞེས་པ་ནི་
ཁོར་ཡུག་དེའི་གནོད་འཚེ་ཕྲན་བུ་འགོག་པའམ་ཟློག་པ་ལྟ་བུ་ཡིན་པ་ལས་ཁོར་ཡུག་གི་ཉེན་ཁ་ཆེན་པོ་ལས་སྐྱོབ་པ་
ལྟ་བུ་མ་ཡིན་པའི་ཕྱིར་ཏེ་དཔེར་ན་འབྱུང་བཞིའི་འཇིགས་པ་ལས་སྐྱོབ་མི་ཐུབ་པ་ལྟ་བུའོ། །གཞན་ཡང་རྒྱུན་དུ་
ཁྱེད་ཀྱིས་སྲོག་སྐྱོབ་གནང་བར་བཀའ་དྲིན་ཆེ་ལྟ་བུ་ཞེས་པར་སྐྱོབ་འབྲི་དགོས་པའི་རྒྱུ་མཚན་ཡང་ཆེན་པོ་ལྡན་
ཡོད་དེ་འགལ་རྐྱེན་ཆེན་པོ་དང་འཕྲད་ཚེ་འཕྲལ་དུ་སྐྱོབ་པས་ན་སྐྱོབ་ཅེས་འབྲི་དགོས་པ་ལས་སྐྱོར་དེ་བྲིས་ན་སྐྱོབ་
འདི་བཞིན་དུ་ནུས་པ་མི་ཐོན་པའི་ཕྱིར་རོ། །གཞན་ཡང་། སྐྱོབ་དང་། སྐྱོང༌། སྐྱོར་བཅས་གསུམ་པོ་ནི་བྱ་བའི་
སྐབས་དུས་ད་ལྟ་བ་ཁོ་ན་བསྟན་པར་འཇུག་པ་ལྟ་བུ་ཡིན་ཏེ། དཔེར་ན། སྐྱོབ་གསོ་དང་། གསོ་སྐྱོང་། སྐྱོར་
སྦྱང་སོགས་ལྟ་བུའོ། །
མདོར་ན། སྐྱོབ་དང་སྐྱོང་གི་སྒྲ་བཤད་ཅིག་བཞག་ཏུ་ཡོད་དེ་ཉེན་ཁ་སེལ་བར་སྐྱོབ་ཅེས་བརྗོད་པ་དང་
མཐུན་རྐྱེན་སྒྲུབ་པར་སྐྱོང་ཞེས་བསམ་བློར་འཁོར་ན་སྐྱོབ་དང་སྐྱོང་གི་དོན་ཡང་ཞིབ་ཅིང་ཕྲ་བ་ཞིག་གོ་ཐུབ་ལ་
གཞིར་སྦྱར་དགོས་བྱུང་ན་སྟབས་བདེ་རུའང་གཏོང་ཐུབ། སྐྱོང་ཞེས་བརྗོད་པའི་ཚེས་དུས་ཡུན་ཡང་རིང་ཙམ་
ཞིག་ལ་དགོས་ཏེ་དཔེར་ན་གསོ་སྐྱོང་ཞེས་པར་དུས་ཡུན་ཆུ་ཚོད་སྐར་མ་ཁ་ཤས་དང༌། ཆུ་ཚོད་ཁ་ཤས། ཡང་ན་
ཉིན་གཅིག་སོགས་ལ་མི་བརྗོད་ལ་ཐ་སྙད་འདོགས་སྲོལ་ཡང་མེད་པ་ཤེས་པར་བྱ་རྒྱུ་དང་དེ་ཡང་ཡུལ་མཐོ་དམན་
ལ་ཡང་དེ་ཙམ་ཆེན་པོ་མེད་པར་ཕན་ཚུན་རམ་འདེགས་བྱས་པ་ལྟ་བུའོ། ། སྐྱོབ་ཅེས་བརྗོད་པའི་ཚེ་སྐབས་དེ་
500



དུས་མཐོ་བས་དམའ་བར་རམ་འདེགས་བྱས་པ་ལྟ་བུ་དང་དེ་ཡང་དུས་ཚོད་ཀྱི་སྒོ་ནས་བཤད་ན་དེར་དུས་ཡུན་
ཐུང་ཐུང་ཞིག་ལ་གོ་ནའང་འགྲིག་སྟེ། དཔེར་ན་མི་ཞིག་ཆུ་ཆེན་ཞིག་ཏུ་ལྷུང་བའི་ཚེ་ཆུ་རྐྱལ་མཁན་གྱིས་བསྐྱབས་
པ་དེ་དུས་ཡུན་དེ་ཙམ་རིང་པོ་མི་དགོས་པ་ལྟ་བུའོ། །སྐྱོར་ཞེས་བརྗོད་པའི་ཚེ་སྐྱོར་བའི་སྐུལ་ཚིག་གམ་ཡང་ན་ཡི་
གེ་སོགས་ཀློག་པའམ་འཁྲིས་སུ་དང་ཡང་ན་འགྲམ་དུ་རོགས་བྱེད་པ་ལའོ། །
གསུམ་པ། ཆེན་མོ་དང་། ཆེ་མོ། ཆེན་པོ་བཅས་ཀྱི་བརྡ་དོན་དང་བེད་སྤྱོད་སྐོར་བཤད་པ། །
ཆེན་མོ་ཞེས་པའི་ཆེན་མོ་ནི་ནང་དོན་ཤེས་བྱའི་ཡོན་ཏན་ཆེན་པོ་དང་འབྲེལ་བ་ཡོད་ཅིང་ཚིག་ཚོགས་ཆེ་བ་
ཞིག་ལ་གོ་དགོས་པའང་སེམས་ཏེ། དཔེར་ན་ལམ་རིམ་ཆེན་མོ་ཞེས་པར་མཁས་དབང་ཚེ་ཏན་ཞབས་དྲུང་གིས་
བརྩམས་པའི《 ཐོན་མིའི་ཞལ་ལུང》ལས། “ རྗེ་ཙོང་ཁ་པའི་གསུང་ན་ལམ་རིམ་རྒྱས་འབྲིང་བསྡུས་གསུམ་ཡོད་
པ་ལས་རྒྱས་པ་ལ་བལྟོས་ས་བལྟོས་འཇོག་གི་སྒོ་ནས་ལམ་རིམ་ཆེ་བའམ་ལམ་རིམ་ཆེན་མོ་ཞེས་པ་ནི་བོངས་ཚད་ཆེ་
བ་ཙམ་གྱི་སྒོ་ནས་བཏགས་པ་མ་ཡིན་པར་བརྗོད་བྱ་ཟབ་ཅིང་རྒྱ་ཆེ་བའི་ཐད་ནས་བརྗོད་བདེ་དང་མིང་གི་བཟོ་ལྟ་
གྲུབ་པའི་སྒོ་ནས་མཚན་བཏགས་པ་ཡིན” ཞེས་དང་། ཡང་དེ་ཉིད་ལས་དཔེར་ན“ མི་ཞིག་ལ་མིང་ཆགས་པའི་
ངོས་ནས་རྗོད་པའི་ཚེ་ལྷས་བྱིན་མགོ་རྒན་ལ་ལྷས་བྱིན་མགོ་ཆེ་ཞེས་ཟེར་བ་ལས་ལྷས་བྱིན་མགོ་ཆེ་བ། ལྷས་བྱིན་
མགོ་ཆེན་པོ། ལྷས་བྱིན་མགོ་ཆེན་མོ་སོགས་མི་ཟེར་ལ་གལ་ཏེ་དེ་དག་བརྗོད་ཚེ་བོངས་ཚོད་ཆེ་བའི་ཆ་ནས་
བཏགས་པའི་མིང་གི་བཟོ་ལྟ་དོར་ཏེ་འགྲེལ་བཤད་ཀྱི་ཚུལ་དུ་འགྲོ” ཞེས་གསུངས་ཡོད་པས་དོན་དང་ཤིན་ཏུ་
འཐད་ཡོད། ལྷ་ལྡན་སྨོན་ལམ་ཆེན་མོ་ཞེས་འབྲི་སྲོལ་ལས་མཁས་དབང་དུང་དཀར་ལགས་ཀྱི་གསུང་འབུམ་ནང་
ལྷ་ལྡན་སྨོན་ལམ་ཆེ་མོ་དང་ལྷ་ལྡན་སྨོན་ལམ་ཆེན་མོ་ཞེས་བྲིས་ཡོད་པ་མཐོང་རྒྱུ་ཡོད་པས་དེ་གཉིས་དོན་གཅིག་ཏུ་
གྲུབ་པར་སྙམ། གཞན་ཡང་། དཔེར་ན། རྣམ་ཐར་ཆེན་མོ་དང་། རྟོགས་བརྗོད་ཆེན་མོ། ཚིག་མཛོད་ཆེན་མོ།
གཞུང་ཆེན་མོ། དགེ་སྡེ་པར་ཁང་ཆེན་མོ། ས་སྐྱ་ལྷ་ཁང་ཆེན་མོ། ཞ་ལུ་ལྷ་ཁང་ཆེན་མོ། སྒྲ་མདོ་ཆེན་མོ། སློབ་
གྲྭ་ཆེན་མོ། ཁྱམས་ར་ཆེན་མོ་སོགས་འབྲི་སྲོལ་དེ་ལྟར་ཡོད་པ་ལས་དཔེར་ན་རྣམ་ཐར་ཆེན་པོ། རྟོགས་བརྗོད་
ཆེན་པོ། ཚིག་མཛོད་ཆེན་པོ། སྒྲ་མདོ་ཆེན་པོ་སོགས་བརྗོད་སྲོལ་མེད་པ་ཤེས་པར་བྱའོ། །
མཁས་དབང་དུང་དཀར་ལགས་དང་མཁས་དབང་ཚེ་ཏན་ཞབས་དྲུང་གཉིས་པོས་ཆེན་མོ་དང་ཆེ་མོ་དེ་
གཉིས་དོན་གཅིག་ཏུ་ཁས་ལེན་གྱི་ཡོད་པ་ཁོང་རྣམ་གཉིས་ཀྱི་གསུང་འབུམ་གཟིགས་པ་ཙམ་གྱིས་རྟོགས་དཀའ་
བའང་མིན།།
ཆེན་པོ་ཞེས་པའི་ཆེན་པོ་ནི་ཆུང་ངུ་ལས་ལྡོག་ཟླ་ཡིན་པ་མ་ཟད་བོངས་ཚད་ཆེན་པོ་ཞིག་ལ་གོ་བ་དང་དེར་
དངོས་པོའི་གཟུགས་སོགས་དང་འབྲེལ་བ་ཡོད་པ་ཞིག་ལ་གོ་དགོས་པ་སེམས་ཏེ། དཔེར་ན། དཔེ་རྙིང་མང་པོའི་
ཡུལ་གྲུ་ཆེན་པོ་དང་ རྣམ་པར་འདྲེན་པ་ཆེན་པོ། སེམས་པ་ཆེན་པོ། རྟོགས་པ་ཆེན་པོ། སྤངས་པ་ཆེན་པོ།
ཙོང་ཁ་པ་ཆེན་པོ། བྱང་ཆུབ་ཆེན་པོ། མཛད་རྗེས་ཆེན་པོ། མཁས་པ་ཆེན་པོ། རྫོགས་པ་ཆེན་པོ། སློབ་དཔོན
ཆེན་པོ། ཕྱོགས་ཞེན་ཆེན་པོ། དོགས་གཞི་ཆེན་པོ། ཇོ་བོ་ཆེན་པོ། ཆུ་བོ་ཆེན་པོ། མཆོད་སྦྱིན་ཆེན་པོ། རྫ་
501



ཁོག་ཆེན་པོ། སྣ་ཆེན་པོ་བཅས་འབྲི་ཚུལ་མང་པོ་སྤྱོད་དུ་ཡོད་པའི་དོན་མཚོན་དཔེ་དེབ་དག་ལས་རྟོགས་ཐུབ་པ་
བྱ་རྒྱུ་དང་ཡུལ་གྲུ་ཆེན་མོ་དང་། སེམས་པ་ཆེན་མོ། སྤངས་པ་ཆེན་མོ་སོགས་བརྗོད་ཚུལ་མེད་པས་བློ་གྲོས་ཞིབ་
མོས་དཔྱད་ནས་འབད་དགོས་པའི་གནད་དམ་པའོ། །
ཞོར་དུ་ཡུལ་སྐད་ཐད་ཀར་འཆད་པ།
1. དམིགས་གསལ་ཡུལ་སྐད་འཆད་པ།
རྫི་ཕྱོགས་རྒོད་ཞན། ནོར་ལུག་མང་ཉུང་གཅིག་པ་ཡིན་ནའང་རྫི་བོ་མི་འདྲ་བའི་དབང་གིས་ནོར་ལུག་
ཚུར་འདུས་པའམ་འཛོམས་ཁག་ཞན་མི་འདྲ་བར་ཡོད་པས་དེར་རྫི་ཕྱོགས་རྒོད་ཞན་ཞེས་བརྗོད། རྫི་རྣོ་པོ་ཞེས་
པ་སྐབས་དོན་དེར་གོ་རྒྱུ་མེད་དོ། ། །
ཤྭ་རྒྱུག་པ། ཤྭ་རྒྱུག་པ་ཞེས་པ་ནི་དབྱར་གྱི་དུས་སུ་ཆར་པ་མང་པོ་བབས་སྟབས་རིའི་སྟེང་ནས་ཆུ་དང་ས་
རྡོ་འདྲེས་པ་རྒྱུག་ཡོང་བ་དེར་ཧྥ་རྒྱུག་པ་ཞེས་ཟེར་གྱི་ཡོད། དབུས་གཙང་ཁུལ་དང་ཡིག་ཐོག་ཏུ་ཤྭ་འོད་རྒྱུག་པ་
དང་འདམ་རྡོ་ཆུ་རུད་རྒྱུག་ཅེས་འབོད་ཀྱི་ཡོད།
ཁ་རུབ་རྒྱུག་པ། དགུན་དཔྱིད་གཉིས་སུ་ཉིན་གྲངས་ཁ་ཤས་ཁ་བ་བབས་ནས་རིའི་སྟེང་བསགས་ཡོད་
སྟབས་ཉི་མའི་དྲོད་དང་ས་དྲོད་ལ་བརྟེན་ནས་ཁ་བ་རུབ་རུབ་ཆགས་ནས་རྒྱུག་ཡོང་བ་དེར་ཁ་རུབ་རྒྱུག་ཅེས་
བརྗོད་སྲོལ་ཡོད། །
དཀར་ཕྱིར་ལོག འོ་མ་འཇོ་རྒྱུ་ཡོད་པའི་སེམས་ཅན་དུད་འགྲོ་ཞིག་ནས་འོ་མ་བཞོས་ནས་འོ་མ་དེ་སེམས་
ཅན་དུད་འགྲོ་དེ་རང་ལ་འཐུང་དུ་བཅུག་ན་དཀར་ཕྱིར་ལོག་ཅེས་བརྗོད་ཡོད་ལ་དེ་ལྟར་སྟེར་ན་བཞོན་མ་དེའི་འོ་
མ་ཉུང་དུ་འགྲོ་བ་དང་ཐ་ན་འོ་མ་སྐམ་ཡང་སྲིད། དོན་དུ་བྱ་བ་མི་འགྲིག་པའི་དཔེ་རུ་བཞག་གོ །
ཁལ་ཟུར། དུད་འགྲོ་ཁལ་ཁུར་མཁན་གྱིས་ཁལ་ཁུར་ནས་ལམ་སོགས་སུ་སྐྱོད་སྐབས་ཤིང་དང་། རྡོ།
གས་པ། བྲག་རི་སོགས་ཐུག་སྐབས་དེར་ཟུར་པའམ་གཡོལ་བར་ཁལ་ཟུར་ཞེས་བརྗོད། །
སྟ་ལམ་སེལ། ཤིང་ནགས་གསེབ་ཏུ་སྟ་རེ་ཁུར་ནས་ཤིང་གཅོད་པར་སྟ་རེ་བེད་སྤྱོད་གཏོང་ས་ཡག་པོ་ཞིག་
དགོས། གལ་སྲིད་དེ་ལྟར་མེད་ན་སྟ་རེས་ཤིང་གཅོད་སྟངས་ཁག་པ་མ་ཟད་འུ་ཐུག་ན་སྟ་རེ་རང་གི་མགོ་ལའང་
ཐེབས་ཉེན་ཆེན་པོ་ཡོད་པས་སྟ་ལམ་སེལ་དགོས་བརྗོད་སྲོལ་ཡོད།
རྒུམ་འབུ་འཐུ། ས་སྟེང་དུ་བྱ་རིགས་སོགས་ཀྱིས་འབུ་ཕྲ་མོའམ་ཡང་ན་གྲོ་དང་ནས་སོགས་ཟས་རིགས་
བསྒྲུགས་ནས་ཟས་པ་ལའོ། །
ཟན་ཟ་བ། ཟན་ཟ་ཞེས་པ་ནི་རྩམ་པ་ཟ་བར་ཟེར་གྱི་ཡོད་ལ་མར་སྤགས་ཟ་བ་ཞེས་པ་ནི་མར་ཟན་ཟ་བ་
ཞེས་པ་ལའོ། །
2. ཡུལ་སྐད་འགྱུར་ཚུལ་འཆད་པ།།
ཕྱི་ལ་ཕི། རྫ་ཡུལ་ཙམ་མ་ཟད་ཁམས་ཀྱི་ཡུལ་གྲུ་མང་པོར་ཕྱི་ཞེས་པར་ཕོ་ཞེས་སྒྲ་དོན་གྱི་ཡོད་དེ་ཕི་ནི་ཕྱིའི་
502



ཟུར་ཆག་ཡིན་ཏེ། དཔེར་ན། ལམ་བར་དུ་ངལ་གསོའི་ཆེད་དུ་བཟའ་འཐུང་བྱ་ཡུལ་ལ་ཚ་ཕོག་གྲུབ་རྗེས་ཐོན་
གྲབས་ཡོད་པའི་སྐབས་སུ་ཅ་ལག་ལུས་ཡོད་མེད་ཕར་འགྲོ་ཕི་ལྟ་ཡག་པོ་བྱེད་དགོས་ལྟ་བུའོ། །དོན་དུ་ཡི་ལྟ་ཞེས་
པ་ནི་ཕྱིར་བལྟས་ཡང་ཡང་སློག་དགོས་ཞེས་པ་ལྟ་བུ་ལའོ། །ཡུལ་སྐད་དུ་མིག་ཕར་བལྟས་ལ་ཡིག་སྐད་ཐོག་མིག་
ཕྱིར་བལྟས་ཞེས་འབོད་པ་བཞིན་ནོ། །དེ་བཞིན་ཡིག་སྐད་ནང་ཕྱི་གླིང་ཞེས་པར་ཡུལ་སྐད་ཕི་གླིང་ཞེས་འབོད་
སྲོལ་ཡོད་པ་བོད་རྒྱ་ཚིག་མཛོད་ཆེན་མོའི་ནང་དུ་འཁོད་ཡོད། །
ཕྱིར་ལ་ཕར། དེ་རིང་ཞོགས་པ་ཁོ་བོ་རི་ཕར་རྒྱབ་དུ་ཕྱིན་ནས་དགོང་མོ་གཞི་ནས་ཚུར་ལོག་པ་ཡིན་ལྟ་
བུའོ། །ཕར་རྒྱབ་ནི་རི་དེའི་ཕྱིར་རམ་རྒྱབ་ཏུ་ཕྱིན་པ་ཞེས་པའི་དོན་ནོ། །
གྲོག་ལ་གོག ཅེས་པ་ནི་ཡུལ་སྐད་ཡིན་པས་དོན་དུ་གྲོག་ཞེས་པའི་གྲོག་དེའི་ར་བཏགས་གཡུག་པ་ལྟ་བུའི་
སྒྲ་ཐོན་གྱི་ཡོད་དེ་དཔེར་ན་གོག་ལུང་ཞེས་པར་དོན་དུ་གྲོག་རོང་ངམ་གྲོག་ལུང་ཞེས་པར་ལའོ། །ཡང་དེ་ལ་ར་
བཏགས་གཡུག་པ་ལྟ་བའི་སྒྲ་ཐོན་གྱི་ཡོད་དེ་དཔེར་ན། གོག་རོང་ལུང་ཤུར་གྱི་བསྡུས་མིང་དུ་གོག་ལུང་དེའི་ནང་
ཤིང་ནགས་ཀྱིས་ཁེངས་འདུག་ལྟ་བུའོ། །་་
ཧུབ་ལ་ཧོ། འབྲས་ཧོ་དང་། རྩམ་ཧོ། སྲན་ཧོ། གཡའ་ཧོ་སོགས་ཧོ་ཞེས་པ་ནི་དོན་དུ་ཧུབ་ཅེས་པ་
ལའོ། །དཔེར་ན་གཡའ་ཧུབ་ནི་གཡའ་མའི་རྫ་གསེབ་ནས་སྔོག་པའི་རྫ་ཡུང་དང་འོ་མ་གཉིས་སྐོལ་བར་བརྗོད།
ཧུབ་ཅེས་པ་ཐུག་པའི་ཡུལ་སྐད་ཡིན་པའི་ཕྱིར་ཏེ་འབྲས་བ་ནི་འབྲས་ཐུག་ལ་འབོད་པ་ལྟ་བུའོ། ། །
གྱེན་ལ་གེན། ལར་འཛེགས་སྐབས་གྱེན་ལ་གེན་ཞེས་འབོད་དེ། ལ་དེ་ནི་ལ་གཞན་དང་མི་འདྲ་བར་གེན་
པོ་ཡོད་པས་དཀའ་ངལ་ཁག་པོ་བྱུང་ལྟ་བུའོ། །
ཁྱོད་ལ་ཁྱོ། ཁྱོད་གང་དུ་འགྲོ་མཁན་ཡིན་ཞེས་པར་ཁྱོ་གང་དུ་འགྲོ་མཁན་ཡིན་ཞེས་པའོ། །དེ་ལྟ་བུ་ནི་ཡ་
བཏགས་དང་ན་རོ་གཡུག་མེད་པ་ད་གཡུག་པ་ལྟ་བུའོ། ། །
མི་ལ་མྱི། ཚ་བ་རོང་གི་ཡུལ་སྐད་ལ་དམིགས་བསལ་གྱི་ཁྱད་ཆོས་རེ་གཉིས་ལྡན་པ་ནི། དཔེར་ན། མི་ལ་
མི་དང་། མེད་ལ་མྱེད། མེས་པོ་ལ་ཨ་མྱེས་ཞེས་པ་སོགས་བརྡ་རྙིང་མང་པོ་ཡོད་པ་དང་། །
ཡོས་ལ་ཞོས། ནམ་རྒྱུན་སྐད་ལུགས་ནང་ཞ་དང་ཡ་གཉིས་ཕན་ཚུན་བརྗེ་སྲོལ་ཡོད་པ་སྟེ། དཔེར་ན།
ཡོས་ལ་ཞོས་ཞེས་ཀློག་པ་དང་། ཁང་སྟེང་གི་གཡུལ་ས་ལ་གཞུལ་ཞེས་ཟེར་བ།
ཟླ་ལ་གླ། ཞེས་པར་དོན་དུ་ཟླ་ཞེས་ཐོབ་ཀྱང་ཀློག་སྟངས་གླུ་ལྟ་བུ་སྒྲ་ཐོན་གྱི་ཡོད་དེ་དཔེར་ན། དེ་རིང་
ཚེས་15ཡིན་པས་གླ་བ་གསལ་ཞིང་སྒོར་སྒོར་ཡག་པོ་ཤར་ཡོད་ཅེས་ལྟ་བུའོ། །
འཕྱན་ལ་འཕན་བཀླགས་ནས་ཡ་བཏགས་གཡུགས་པ་ལྟ་བུའི་སྒྲ་ཐོན་གྱི་ཡོད་དེ། དཔེར་ན། བུ་ཆུང་དེ་
རིང་གཉིད་ཤོར་སྐབས་གཉིད་འཕན་མང་པོ་གཏོང་སོང་ལྟ་བུ་གཉིད་འཕན་ནི་གཉིད་ཤོར་སྐབས་འཕྱན་ནམ་
སྟུག་དྲི་ཤོར་སོང་ཞེས་པ་ལའོ། །
ཀློག་སྟངས་དེ་ལྟ་བུ་ཤིན་ཏུ་མང་ཡང་དེ་རིང་རེ་ཟུང་ལས་བྲིས་མེད་པ་ལེགས་སྙམ།
503



ཐུགས་རྗེ་ཆེ་ཞུ་ཡུལ།
དམིགས་བསལ་གྱིས་ཐུགས་རྗེ་ཆེ་ཞུ་ཡུལ་ཁག་གཅིག
ཉིང་ཁྲི་ས་ཁུལ་གྱི་ཡུལ་སྲོལ་རིག་གནས་མཁས་ཅན་རྒན་ཕུར་བུ་རྡོ་རྗེ་མཆོག་ནས་རྫ་ཡུལ་གྱི་ཡུལ་སྲོལ་དེབ་
འདི་བཟོ་བཅོས་ཁག་གཅིག་གནང་བ་དང་། ཉིང་ཁྲི་ས་ཁུལ་ནང་བསྟན་མཐུན་ཚོགས་ཀྱི་ལས་འཛིན་དང་།
གསང་སྔགས་ཆོས་གླིང་ངམ་ཐིག་འཕགས་དགོན་གྱི་ཀྲུའུ་རེན་རྒན་དབང་ཕྱུག བོད་ལྗོངས་ཉིན་རེའི་ཚགས་པར་
ལས་ཁུངས་ཀྱི་མཐོ་རིམ་རྩོམ་སྒྲིག་པ་བསོད་ནམས། བདག་གི་སློབ་གྲོང་གསེབ་མིག་དམར། རྒྱལ་ཁབ་གཞུང་
ཁོངས་རྒྱུ་ནོར་ཨུ་ཡོན་ལྷན་ཁང་གི་དབུ་འཛིན་གཞོན་པ་ཕ་ཡུལ་རྫ་ཡུལ་ནས་ཡིན་པའི་རྒན་རྒྱལ་མཚན་དང་། ད་
ཆ་བོད་ལྗོངས་སློབ་ཆེན་ནང་དགེ་རྒན་གྱི་ཕྱག་ལས་གནང་བཞིན་ཡོད་པའི་ཚ་རོང་ངག་དཀོན། དེ་སྔོན་རྫ་ཡུལ་
སློབ་འབྲིང་གི་ཞའོ་ཀྲང་དང་ད་ཆ་བོད་ལྗོངས་ལམ་བཟང་སློབ་གྲྭའི་ཞའོ་ཀྲང་རྒན་རྒྱལ་མཚན། དེ་སྔོན་རྫོང་སློབ་
འབྲིང་གི་དགེ་རྒན་བསོད་ནམས་རིག་འཛིན། བོད་ལྗོངས་དཔེ་མཛོད་ཁང་དུ་ཕྱག་ལས་གནང་བཞིན་ཡོད་པའི་
བདག་གི་སློབ་གྲོགས་རྡོ་རྗེ་དབང་འདུས། ལས་འཁྱུར་ངལ་གསོ་བ་ཡིན་པའི་བྲན་སྒོར་བཅས་ཁག་གཅིག་གིས་
ཡུལ་སྲོལ་དང་འབྲེལ་བའི་བོད་ཡིག་དང་རྒྱ་ཡིག་ཕྲན་བུ་ཡིག་ཐོག་ནས་མཁོ་འདོན་གནང་བ་དང་ཁག་གཅིག་གིས་
ཞུས་དག་ཐོག་རོགས་རམ་གནང་བར་གུས་པས་རྫ་ཡུལ་ལུང་པ་ཡོངས་ཀྱི་ཚབ་ཞུས་ནས་ཁྱེད་རྣམ་པར་བཀའ་དྲིན་
ལན་མང་ཞུ་རྒྱུ་ཡིན། ཁྱེད་རྣམ་པས་གུས་པར་ཕྱག་རོགས་གནང་བའི་དུང་སེམས་དཀར་པོ་དེ་རྫ་ཡུལ་བའི་
སེམས་སུ་ཇི་སྲིད་བར་གནས་ངེས་ལགས།
དེབ་འདི་འབྲི་སྐབས་བཀའ་འདྲི་ཞུ་ཡུལ་གྱི་མི་སྣ་ཁག་གཅིག
བཀའ་དྲིན་ཤིན་ཏུ་ཆེ་བའི་བཀའ་འདྲི་ཞུ་ཡུལ་ནི་ངེས་པ་དོན་དང་ལྡན་པའི་དགེ་བའི་བཤེས་གཉེན་ཆེན་
པོ་བཀའ་དྲིན་བླ་ན་མེད་པའི་བདག་གི་དགེ་རྒན་བཀའ་དྲིན་ཅན་རྒན་སྐལ་བཟང་ཆོས་ལྡན་རིན་པོ་མཆོག་དང༌།
བོད་ལྗོངས་སློབ་གྲྭ་ཆེན་མོའི་དགེ་རྒན་ཆེན་མོ་བ་རྡོ་དགོན་གསང་བདག་རྡོ་རྗེ། བོད་ལྗོངས་ཉིང་ཁྲི་ས་ཁུལ་སྲིད་
གྲོས་ཀྱི་ཀྲུའུ་ཞི་གཞོན་པ་དང་། བོད་ཀྱི་དམངས་ཁྲོད་རྩོམ་རིག་ལྷན་ཚོགས་ཀྱི་ཀྲུའུ་ཞི་གཞོན་པ། ཉིང་ས་ཁུལ་
རིག་གནས་དཔེ་ཚོགས་ཀྱི་སྤྱི་ཁྱབ་རྩོམ་པ་པོ། སྤོ་བོ་རྫོང་གི་ཡུལ་སྲོལ་མཁས་པ་བཅས་ཡིན་པའི་རྒན་ཕུར་བུ་རྡོ་
རྗེ། བོད་ལྗོངས་ཉིན་རེའི་ཚགས་པར་ཁང་གི་མཐོ་རིམ་རྩོམ་སྒྲིག་པ་རྒན་བསོད་ནམས། རྫོང་མི་དམངས་སྨན་
ཁང་བོད་སྨན་སྡེ་ཁག་གི་སྨན་པ་དཀའ་བཅུ་པ་མ་མཁར་དཔལ་ལྡན་རྒྱ་མཚོ། ཉིང་ཁྲི་ས་ཁུལ་ནང་བསྟན་མཐུན་
504



ཚོགས་ཀྱི་ལས་འཛིན་དང་། གསང་སྔགས་ཆོས་གླིང་དགོན་གྱི་ཀྲུའུ་རེན་རྒན་དབང་ཕྱུག དེ་སྔོན་མགོ་ཡུལ་ཤང་
ཏང་ཨུད་ཀྱི་ཧྲུའུ་ཅི་གྲགས་མགོ དགའ་ལྡན་དུ་བཞུགས་པའི་རྒན་དབང་ཕྱུག མཚོ་ལུང་ས་ཁྲི་སྒོམ་པ་ཨ་རྡོར།
མཚོ་ལུང་སྐྱིད་ལོ་བགྲེས་སོང་བཀྲ་བརྟན། མཚོ་ལུང་ཕུན་ཚོགས་ནོར་བུ། ཚོ་དྲུག་གཡུང་ཕི་ཁ་ཚང་གི་འཇམ་
དབྱངས་ཉི་མ། འཇགས་གྲོང་གི་བགྲེས་སོང་རབ་བརྟན། འཇགས་གྲོང་ཚང་གི་བགྲེས་སོང་རྒྱ་མཚོ། ཡར་ཁང་
ཚང་གི་བཀྲ་ཤིས་དབང་རྒྱལ། རའུ་ཤོད་གྲོང་གི་ཚེ་མཆོག་བཀྲ་ཤིས། རའུ་ཤོད་གྲོང་མ་མཁར་ཚང་གི་བློ་བཟང་
མཐར་ཕྱིན། རའུ་ཤོད་གྲོང་ཁྲལ་སར་ཚང་གི་ཨ་རྒྱས་ཕུན་ཚོགས། གླང་འཕྲང་བློ་ཆོས། མགོ་ཆེན་བསོད་
ནམས་རྒྱལ་མཚན། མགོ་ཆེན་བསོད་ནམས་དར་རྒྱས། ལོ་མ་དོན་གྲུབ་ཚེ་རིང༌། སྐྱིད་སྒང་ཨ་འགྲུབ་དང་ཚེ་
འཛིན། མགུལ་ལ་རྒྱལ་པོ། མགུལ་ལ་རྡོ་རྗེ་སེམས་དཔའ། རྫ་ཡུལ་རིག་འཛིན་དབང་མོ། གསེར་ཁུར་ནོར་བུ་
དབང་འདུས། གསེར་ཁུར་སྐལ་འཕྲིན། ཨ་སྤྲ་སྐལ་བཟང་འཕྲིན་ལས། ཚོད་ཞིང་ཕུན་ཚོགས། ཚོད་ཞིང་རྒྱ་
མཚོ། ཚོད་ཞིང་གྲགས་པ། སྤོ་འགྲོ་འཕྲིན་ལས། དམིགས་སྒོ་ཐུབ་བསྟན། སོག་ལེ་དཀོན་མཆོག་ལྷ་མོ། སོག་
ལེ་རྟ་མགྲིན་ཚེ་རིང་། མགོན་པོ། དུང་འཁྲུངས་རྒན་ཕུན་ཚོགས་སོགས་ཀྱི་མདུན་དུ་བཅར་ནས་ཁག་གཅིག་ལ་
བཀའ་འདྲི་ཐེངས་རེ་དང་ཁག་གཅིག་ལ་ཡང་ཡང་ཞུ་བའི་བྱ་ཐབས་ཡོད་རྒུ་རྩལ་སྤྲུགས་བཏོན་ཁུལ་བྱས་ཡོད། ད་
དུང་ཡུལ་སྲོལ་རིག་གནས་དང་འབྲེལ་བ་ཡོད་པའི་ཚིག་རྐང་ཁག་རེ་ཟུང་དང་ཡུལ་ལུང་ཆགས་སྟངས་སོགས་
བཀའ་འདྲི་ཞུ་ཡུལ་མང་པོ་ཡོད་ཀྱང་འདིར་ཡིག་ཚོགས་ལ་འཇིགས་ནས་བཀོད་མེད་པས་གོ་སྐབས་དེ་དང་བསྟུན་
ནས་ཁོང་ཚོར་བླ་ན་མེད་པའི་གུས་འདུད་དང་ལག་གཉིས་ཐལ་མོ་སྦྱར་ནས་ཐུགས་རྗེ་ཆེ་ཡང་ཞུ་རྒྱུ་ཡིན། ཁྱེད་ཚོ་
ནི་ཡི་གེ་འདི་མ་འཇིགས་བར་དུས་ནམ་ཡང་རྫ་ཡུལ་ལུང་པའི་ཡུལ་སྲོལ་རིག་གནས་ཤོད་མཁན་དཔང་རྟགས་དང་
གུས་བཀུར་ཞུ་ཡུལ་གྱི་ལོ་རྒྱུས་མི་སྣའི་ཁོངས་སུ་ནམ་ཡང་གནས་ངེས་ལགས།
ད་དུང་དེབ་ཆུང་དེའི་ནང་འཁོད་པའི་རྫ་ཡུལ་དུ་སྐྱེས་པའི་ཤིང་སྨན་རིགས་དང་སྨན་རྩྭའི་རིགས་ལ་དག་
བཅོས་གཏོང་གནང་མཁན་ནི་བོད་ལྗོངས་གསོ་རིགས་སློབ་གྲྭ་ཆེན་མོའི་ཞིབ་འཇུག་སློབ་མའི་སློབ་དཔོན་དང་།
འབུམ་རམས་སྨན་པ། རྒྱལ་ཁབ་རིམ་པའི་རིགས་གཅིག་མཁས་ཅན་བཅས་ཡིན་པའི་རྒན་བཀྲ་རྒྱལ་ལགས་དང་།
བོད་ལྗོངས་རྫ་ཡུལ་རྫོང་བོད་སྨན་སྡེ་ཁག་གི་སྨན་པ་དཀའ་བཅུ་པ་དཔལ་ལྡན་རྒྱ་མཚོ་རྣམ་གཉིས་ཀྱིས་སུན་མེད་
ངང་རྒྱུད་རིང་པོའི་ཐོག་ནས་ཕྱག་རོགས་གནང་བར་བཀའ་དྲིན་བླ་ན་མེད་པ་ཞུ་རྒྱུ་ཡིན། །
ལས་རོགས་ཁག་གཅིག་ལ་ཐུགས་རྗེ་ཆེ་ཞུ་རྒྱུ། །
གུས་པའི་ལས་རོགས་ཞུས་ཆེན་ལོ་ཙཱ་བ་མཁྱེན་དཔྱོད་ཡངས་པ་ཀུན་ལྡན་དབང་པོ་དང་། བསོད་ནམས་
ནོར་བུ། ཚེ་རིང་བདེ་སྐྱིད། ཞུས་ཆུང་ལོ་ཙཱ་བ་པ་སངས་ཚེ་རིང་དང་། བསོད་ནམས་བདེ་སྐྱིད། དམ་ཆོས་མི་
ཕམ་བཅས་ཀྱིས་སྒྱུར་ཡིག་ཁག་གཅིག་ལ་རོགས་པ་གནང་བར་གུས་པས་རྫ་ཡུལ་ལུང་པ་ཡོངས་ཀྱི་ཚབ་ཞུས་ནས་
བཀའ་དྲིན་ལན་བརྒྱ་ཞུ་གི་ཡིན་ལ། ལྷག་པར་དུ་བོད་རྒྱ་ཡིག་རིགས་གཉིས་ལ་ནང་བྱན་ཆུད་པ་རྒན་བསོད་ནོར་
བུ་མཆོག་གིས་དེབ་ཆུང་དེར་མགོ་ནས་མཇུག་བར་ཞིབ་གཟིགས་གནང་ནས་དག་བཅོས་གནང་བར་གུས་པས་
505



ལག་གཉིས་ཐལ་མོ་སྦྱར་ནས་བཀའ་དྲིན་ལན་བརྒྱ་ཞུ་གི་ཡིན།
མཐུན་རྐྱེན་སྦྱར་མཁན་ཁག་གཅིག
གཞན་ཡང་རྫ་ཡུལ་རྫོང་རྒྱ་མོ་རྔུལ་ཆུ་འཛུགས་སྐྲུན་འགན་འཁྲི་ཚད་ཡོད་ཀུང་སིའི་སྤྱི་ཁྱབ་ཅིང་ལི་ཀུན་
དགའ་རྒྱལ་མཚན་དང༌། རྫ་ཡུལ་རྫོང་ཀུན་འདུས་ཕོ་བྲང་འཛུགས་སྐྲུན་འགན་འཁྲི་ཚད་ཡོད་ཀུང་སིའི་སྤྱི་ཁྱབ་ཅི་
ལིང་རིན་ཆེན་དབང་འདུས་རྣམ་གཉིས་ཀྱིས་མཐུན་རྐྱེན་ཕྲན་བུ་སྦྱར་བས་འདིར་ཆེད་དུ་ཐུགས་རྗེ་ཆེ་ཞུ་རྒྱུ་དང་
ཆབས་ཅིག་དེབ་འདིའི་ནང་ད་དུང་པར་མང་ཆེ་བ་སྨྱུག་འཛིན་པས་བླངས་པ་དང་། ད་དུང་པར་ཁག་གཅིག་
མཁོ་འདོན་བྱེད་མཁན་གྱི་གྲས་སུ་ད་ལྟ་རྫ་ཡུལ་རྫོང་རིག་གནས་རླུང་འཕྲིན་གློག་བརྙན་བརྙན་འཕྲིན་ཅུས་ཀྱི་ཅུས་
ཀྲང་ལྷག་པ་ཕུན་ཚོགས་དང་། གསང་སྔགས་ཆོས་གླིང་དགོན་པའི་ཀྲུའུ་རེན་དབང་ཕྱུག མགོ་ཡུལ་བཀྲ་ཤིས་
དོན་གྲུབ། མགུལ་ལ་ཚེ་དགའམ་ཚེ་ལྔ། རོང་སྟོད་རིན་ཆེན་དང་པདྨ་རྡོ་རྗེ་བཅས་ལ་ཁོ་བོས་སྙིང་ཐག་པ་བཀའ་
དྲིན་ཆེ་ཞུ་རྒྱུ་ཡིན། །
506



དཔྱད་གཞི་ཡིག་རིགས།
བོད་ལྗོངས་སློབ་གྲྭ་ཆེན་མོའི་དགེ་རྒན་ཆེན་མོ་བ་མཁས་དབང་དུང་དཀར་བློ་བཟང་འཕྲིན་ལས་མཆོག་
གིས་བརྩམས་པའི《དུང་དཀར་ཚིག་མཛོད་ཆེན་མོ》ཀྲུང་གོ་བོད་རིག་པའི་དཔེ་སྐྲུན་ཁང་གིས་བསྐྲུན་པ་དང་།
མི་རིགས་དཔེ་སྐྲུན་ཁང་གིས་བསྐྲུན་པའི《བོད་རྒྱ་ཚིག་མཛོད་ཆེན་མོ》 བྱ་རིགས་པ་བློ་བཟང་རྣམ་རྒྱལ་གྱིས་
བྲིས་པའི《བོད་ཀྱི་ཨར་ལས་སྐོར་ཅུང་ཟད་བརྗོད་པ་མཐོང་བ་བརྒྱུད་པའི་ལག་ལེན》བོད་ལྗོངས་མི་དམངས་དཔེ་
སྐྲུན་ཁང་གིས་བསྐྲུན། ཡུལ་སྲོལ་མཁས་པ་རྒན་ཕུར་བུ་རྡོ་རྗེས་བསྡུ་སྒྲིག་བྱས་པའི《སྤོ་ཡུལ་གྱི་དམངས་གཞས་
ཕྱོགས་སྒྲིག》བོད་ལྗོངས་མི་དམངས་དཔེ་སྐྲུན་ཁང་གིས་བསྐྲུན། ཀརྨ་རྒྱལ་མཚན་གྱིས་བསྡུས་པའི《མདོ་ཁམས་
ཀྱི་གནས་ཡིག་ཕྱོགས་སྒྲིག》མི་རིགས་དཔེ་སྐྲུན་ཁང་གིས་བསྐྲུན། 《རྨང་གཞིའི་ཤེས་བྱ》བོད་ལྗོངས་མི་
དམངས་དཔེ་སྐྲུན་ཁང་གིས་བསྐྲུན། 《མདའ་དང་འཕང》ཞེས་པ་མཁར་རྨེའུ་བསམ་གཏན་གྱིས་བྲིས་ནས་
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན། སྲིད་གྲོས་བོད་རང་སྐྱོང་ལྗོངས་ཨུ་ཡོན་ལྷན་ཁང་ལོ་རྒྱུས་དཔྱད་
གཞིའི་རྒྱུ་ཆ་རྩོམ་སྒྲིག་པུའུ་ཡིས་རྩོམ་སྒྲིག་བྱས་པའི《བོད་ཀྱི་ལོ་རྒྱུས་རིག་གནས་དཔྱད་གཞིའི་རྒྱུ་ཆ་བདམས་
བསྒྲིགས》སི་ཁྲོན་དཔེ་སྐྲུན་ཚོགས་པ་དང་སི་ཁྲོན་མི་རིགས་དཔེ་སྐྲུན་ཁང་གིས་བསྐྲུན། ཆབ་མདོ་སྨན་རྩིས་ཁང་
གིས་བསྒྲིགས་པའི་སྨན་རྒྱུ་ངོས་འཛིན《དྲི་མེད་དྭངས་གསལ་མེ་ལོང》བོད་ལྗོངས་མི་དམངས་དཔེ་སྐྲུན་ཁང་གིས་
བསྐྲུན། རྒྱང་འཁོར་ཚེ་ཕུན་གྱིས་ཕབ་པའི《འགོག་གླིང》བོད་ལྗོངས་མི་དམངས་དཔེ་སྐྲུན་ཁང་གིས་བསྐྲུན།
སྐལ་བཟང་མགོན་པོ་དང་ཕུར་བུ་རྡོ་རྗེས་བསྒྲིགས་པའི《རྫ་ཡུལ་གྱི་དམངས་ཁྲོད་བྲོ་ཚིག》བོད་ལྗོངས་མི་དམངས་
དཔེ་སྐྲུན་ཁང་གིས་བསྐྲུན། སྡེ་སྲིད་སངས་རྒྱས་རྒྱ་མཚོས་མཛད་པའི་《བིཊྛཡ་སེར་པོ》ཀྲུང་གོ་བོད་རིག་པའི་
ཞིབ་འཇུག་ལྟེ་གནས་ཀྱིས་པར་དུ་བསྐྲུན། 《སྦས་ཡུལ་པདྨ་བཀོད་ཀྱི་ཤར་སྒོ་གནས་ཆེན་རྫ་ཡུལ་གངས་རིའི་རྩ་
གསུམ་དཔའ་བོ་མཁའ་འགྲོ་གནས་གཏེར་སྲུང་མ་སྤྱི་ལ་མཆོད་འབུལ་དུ་བགྱིས་པ་ཀུན་བཟང་རོལ་མཚོའི་དགའ་
སྟོན》དེའི་རྩོམ་པ་པོ་མི་གསལ། སློབ་དཔོན་རིན་པོ་ཆེའི་གསུང་རྩོམ《 ཡི་དམ་དགོངས་འདུས》ཀརྨ་རང་བྱུང་
རྡོ་རྗེས་མཛད་པའི《གནས་མཆོག་ཁ་བ་དཀར་པོའི་བསང་ཡིག་དངོས་གྲུབ་ཆར་འབེབས》ཁོ་བོས་བྲིས་པའི་
《གསང་སྔགས་ཆོས་གླིང་གི་ལོ་རྒྱུས་དབྱར་ཐོག་མའི་འབྲུག་སྒྲ》ཡུན་ནན་མི་རིགས་དཔེ་སྐྲུན་ཁང་གིས་བསྐྲུན།
ཚོ་དྲུག་གི་གྲགས་ཅན་སྒོམ་པ་ཨོ་རྒྱན་ཚེ་བརྟན་གྱིས་བྲིས་པའི་མ་ཎི་ཇོ་ཡིག་འཇིགས་པ་རང་གྲོལ་དང་། ཚོ་དྲུག་
གི་ཡུལ་ལྷ་ཁག་གི་བསང་ཡིག་ཁག་བཞི། གཏམ་དཔེ་བཅས་དང་། གཞན་ཡང་། མགོ་ཆེན་གྱི་བསང་ཡིག
མཚོ་ལུང་གི་བསང་ཡིག ལོ་མ་བའི་བསང་ཡིག་བཅས་སོ། །
507



དེ་སྔོན་རྒྱ་ཡིག་ནས་བྲིས་པའི་རྫ་ཡུལ་རྫོང་གི་ཆོས་འབྱུང་དཀར་ཆག་ཅེས་པའི་ནང་རྫ་ཡུལ་རྫོང་གི་ལོ་རྒྱུས་
དང་འབྲེལ་བའི་དཀར་ཆག་དེ་དག་བོད་ཡིག་ཏུ་བསྒྱུར་ཡོད་པས་གལ་སྲིད་དོན་གཉེར་མཁན་གྱིས་ཞིབ་ཕྲ་
གཟིགས་འདོད་ན་རྒྱ་ཡིག་ཐོག་ཐད་ཀར་གཟིགས་ན་བདེ་བར་སྙམ། དང་ཐོག ཁོ་བོས་རྫ་ཡུལ་གྱི་ཆོས་འབྱུང་རྒྱ་
ཡིག་ཐོག་ནས་བོད་ཡིག་ཏུ་ཁག་གཅིག་སྒྱུར་རྩིས་ཡོད་ཀྱང་ཞིབ་པར་བལྟས་ཚེ་རྒྱ་ཡིག་བྲིས་མཁན་དེ་ཁོང་གི་མི་
གཞན་ལ་མ་བྲིས་པ་ཁོང་མཐོང་བ་རེ་ཟུང་གི་ལྟ་ཚུལ་ལྟ་བུ་མངོན་པས་དེར་དགོས་པ་ཆེན་པོ་མེད་པར་སེམས་
སོ། །
དེབ་རྩ་བའི་ས་བཅད་འདི་ལྟར་ཕྱེ་ཡོད་པ་གཤམ་གསལ། །
1. ལོ་རྒྱུས་འཕེལ་རིམ། 2. ཡུལ་བབ། 3. ཁོངས་གཏོགས། 4. གྲོང་རྡལ། 5. རི་ཀླུང་། 6. འགྲོ་
ལམ། 7. རྟ་ཟམ། 8. གནམ་གཤིས། 9. ས་གཤིས། 10. མེ་ཏོག་ཤིང་འབྲས། 11. ནགས་ཚལ།
12. འདབ་ཆགས་གཅན་གཟན། 13. སྨན་རྩྭ། 14. གཏེར་རྫས། 15. ཞིང་སྦོལ་གསོ་ཚགས། 16. སློབ་
གསོ། 17. དགོན་ཁག 18. ཚོང་གི་གནས་ཚུལ། 19. ཡུལ་སྲོལ་གོམ་འདྲིས། 20. རྗེས་ཤུལ།
རྫ་ཡུལ་ཆོས་འབྱུང་དཀར་ཆག་ཟུར་བསྣན། 1. གཞུང་ཡིག་ཐོར་བུ། 2. དེབ་ཐེར་བཅས་འཁོད་ཡོད།
ཨོཾསྭ་སྟི་སྤྲ་ཛ་བྷུ་ སྐྱེ་དགུ་རྣམས་བཀྲ་ཤིས་བདེ་ལེགས་སུ་གྱུར་ཅིག
508



མཇུག་བྱང་།
དྲང་པོ་ཞུས་ན་དང་ཐོག་ཁོ་བོར་མགོ་ཡུལ་ཁུལ་གྱི་ཡུལ་སྲོལ་འབྲི་བའི་འཆར་གཞི་ཡོད་པ་ལས་རྫ་ཡུལ་རྫོང་
གི་ཡུལ་སྲོལ་འབྲི་བའི་འཆར་གཞི་མེད། 2012ལོའི་དབྱར་ཁར་འཁོར་ཞག་དང་བསྟུན་ནས་མགོ་ཡུལ་ཤང་གིས་
རླངས་འཁོར་བཏང་ནས་ཤང་དེའི་མཚོ་ལུང་དང༌། ལོ་མ། མགོ་ཆེན་བཅས་སུ་ཕྱིན་ཏེ་ཡུལ་སྲོལ་ ཐད་རྒྱུས་
མངའ་ཆེ་བའི་རྒན་རབས་ཁག་གཅིག་ལ་བཅར་འདྲི་བྱེད་པའི་གོ་སྐབས་ཐོབ། ལོ་གཅིག་རྗེས་རྫ་ཡུལ་རྫོང་རིག་
གནས་རླུང་འཕྲིན་གློག་བརྙན་བརྙན་འཕྲིན་ཅུས་ཀྱི་དེ་སྔའི་ཅུས་ཀྲང་བཀྲ་ཤིས་ཕུན་ཚོགས་སྐུ་ངོ་མས་ཕྲན་གྱིས་
མགོ་ཡུལ་གྱི་ཡུལ་སྲོལ་སྐོར་གྱི་དེབ་གཅིག་འབྲི་བཞིན་པ་མཁྱེན་ཏེ་རང་ཉིད་ལ་མགོ་ཡུལ་ཤང་གཅིག་པུ་ཙམ་མ་
ཡིན་པར་རྫ་ཡུལ་རྫོང་ཡོངས་ཀྱི་ཡུལ་སྲོལ་གོམས་གཤིས་སྐོར་འབྲི་དགོས་པའི་ལྕག་སྐུལ་གནང་བ་མ་ཟད། ཆ་རྐྱེན་
གང་ཐུབ་བསྐྲུན་རྒྱུའི་ཞལ་པར་ཕེབས་པར་བརྟེན་རང་ཉིད་ཀྱིས་བྲིས་པའི་མགོ་ཡུལ་ཁུལ་གྱི་དེབ་ཆུང་གཅིག་པུ་
མིན་པར་རྫ་ཡུལ་རྫོང་ཡོངས་ཀྱི་དེབ་ཅིག་འབྲི་བའི་སེམས་ཤུགས་ཆེས་ཆེར་འཕེལ་སོང་ལ། 2013ལོའི་སྤྱི་
ཟླ9པའི་ནང་རྫ་ཡུལ་རྫོང་གི་ཧྲུའུ་ཅི་དང་རྫོང་དཔོན་ངོ་མས་མཛུབ་ཁྲིད་གནང་བ་བརྒྱུད་རྫོང་རིག་གནས་རླུང་
འཕྲིན་གློག་བརྙན་བརྙན་འཕྲིན་ཅུས་ཀྱི་ཅུས་ཀྲང་བཀྲ་ཤིས་ཕུན་ཚོགས་ལགས་ཀྱིས་གུས་པ་དང་ལྷན་དུ་རྫ་ཡུལ་
རོང་སྟོད་དང་རོང་སྨད་ལ་བཅར་འདྲིར་ཆེད་ཕེབས་གནང་བ་བཅས་ས་གནས་ས་ཐོག་ནས་དཔྱད་གཞི་དང་པོ་
ལེན་རྒྱུར་རོགས་པ་གང་ཐུབ་གནང་བར་སྐབས་འདིར་ཁོ་བོས་ཐལ་མོ་སྙིང་ཁར་ཟུམ་ནས་ཁོང་རྣམ་ལ་ཐུགས་རྗེ་ཆེ་
ཞུ་རྒྱུ་ཡིན། །
འཕྲད་པའི་ངལ་བ་དང་སྤྲོ་སྣང་།
གུས་པས་ཡུལ་སྲོལ་དེབ་འདི་འབྲི་སྐབས་དཀའ་ངལ་མི་ཉུང་བ་ཞིག་འཕྲད་པ་དཔེར་ན། རྫ་ཡུལ་དུ་འཚོ་
སྡོད་བྱེད་པའི་རྒན་རབས་ཕལ་ཆེ་བས་ཡི་གེ་མི་ཤེས་རྐྱེན་བཅར་འདྲི་བྱེད་སྐབས་གསུང་རྒྱུ་ཡོད་ཀྱང་དག་ཆ་ཇི་
ལྟར་ཡིན་པ་མི་ཤེས་པས་ཇི་ལྟར་འཇུག་པ་ཤེས་ཀྱང་ཅི་ཕྱིར་འཇུག་པ་མ་ཤེས་པ་དང་། ལོ་ཚིགས་གསལ་པོ་མི་
རྟོགས་པ། ཚིག་མགོ་ཡོད་ཀྱང་ཚིག་གཞུག་མི་དྲན་པ། ནང་དོན་གཅིག་ལའང་ཐག་རིང་ཁ་པར་ཐེངས་བཅུ་
གྲངས་རྒྱག་དགོས་འཁེལ་བ། འབྲེལ་བ་ཐེངས་མང་བྱས་ཀྱང་དོན་འབྲས་སྨིན་པ་ཉུང་བ། སྐབས་རེ་ནང་དོན་
གཅིག་ལ་མི་མང་པོར་བཀའ་འདྲི་ཞུ་ཡང་གནད་ལ་འཁེལ་བའི་ལན་མེད་པ། ཁག་གཅིག་བྲིས་ཐུབ་ཀྱང་ཚིག་གི་
འཇུག་པ་དེ་ཙམ་བདེ་པོ་མེད་པ། ཡུལ་སྐད་མང་པོ་ཞིག་ཚིག་མཛོད་སོགས་ནང་མེད་པ་ལ་སོགས་པའི་ངལ་བ་
ཁག་དུ་མ་བྱུང་བའི་ཁར་རྫ་ཡུལ་རྫོང་ཡོངས་ཀྱི་ཡུལ་སྲོལ་རིག་གནས་ལ་རྒྱུས་མངའ་ཡོད་མཁན་ཤིན་ཏུ་ཉུང་བ་
509



དང་ལྷག་པར་དུ་དེབ་འདི་འབྲི་བའི་དམིགས་བསལ་དུས་ཚོད་མེད་སྟབས་མང་ཆེ་བ་ལས་ཁུངས་ཀྱི་ལས་ཀ་ཚར་
རྗེས་ཀྱི་མཚན་མོའི་དུས་ཚོད་དམ་ཡང་ན་ལས་ཀ་མ་ཚུགས་གོང་གི་ཞོགས་པའི་དུས་ཚོད་སོགས་སྤྱད་ནས་བྲིས་པ་
ཡིན་སྟབས་ཚིག་སྦྱོར་ཐད་འབྲེལ་མི་ཆགས་པ་དང་ནང་དོན་གོ་འཛོལ་ཤོར་བ་ཡོད་ཤས་ཆེ་བས་མཁྱེན་ལྡན་པ་
དང༌། དོན་གཉེར་ཅན། ཉམས་མྱོང་རྒན་པོ་རྣམ་པས་འཕྲལ་དུ་དག་བཅོས་ཀྱི་དགོངས་འཆར་ལྷུག་སྩོལ་ཡོད་
པའི་རེ་བ་ཞུ་རྒྱུ་ཡིན། །
ཡུལ་སྲོལ་དེབ་འདི་འབྲི་སྐབས་བྱུང་བའི་སྤྲོ་སྣང་ནི། རྫ་ཡུལ་གྱི་ས་ཕྱོགས་གང་སར་སློབ་ཆེན་དང་། སློབ་
འབྲིང་། སློབ་ཆུང་ཐོན་པ་ཇི་སྙེད་ཅིག་ཡོད་པ་དེ་དག་གིས་ཕ་ཡུལ་ལ་བཅངས་པའི་བརྩེ་བ་མི་དམན་པ་ཡོད་
ནའང་། ཁག་གཅིག་བྲིས་ཁོམ་མེད་པ་དང་། ཁག་གཅིག་འབྲི་བའི་ཆ་རྐྱེན་མ་ཚང་བ་ལ་སོགས་པའི་དབང་གིས་
ད་ལྟའི་བར་རྫ་ཡུལ་གྱི་ཡུལ་སྲོལ་རིག་གནས་ཀུན་འདུས་དང་འབྲེལ་བའི་དེབ་སྟོང་ཆ་ལྟ་བུར་གནས་པས་ཕྲན་
གྱིས་ས་ཆ་དངོས་ལ་ཕྱིན་ནས་འབྲེལ་ཡོད་དཔྱད་གཞི་བསྡུ་རུབ་བྱས་ཏེ་ཡིག་འབྲུ་ཁྲི་50ལྷག་ཙམ་ཟིན་པའི་རྫ་ཡུལ་
གྱི་ཡུལ་སྲོལ་ངོ་སྤྲོད་དེབ་ཅིག་འབྲི་བའི་སྐལ་བ་ཐོབ་སྟེ་ད་ལམ་དོན་གཉེར་ཅན་ཚོའི་སྤྱན་ལམ་དུ་ཕུལ་ཐུབ་པ་དེ་
ཕྲན་ལ་བྱུང་བའི་སྤྲོ་སྣང་ཡིན།
སྨྲས་པ།
རང་རིགས་ཡུལ་ལ་ཞེན་པ་ཕྲན་བུ་ཡིས། རང་ཡུལ་ཡུལ་སྲོལ་གོམས་གཤིས་དེབ་ཆུང་ཞིག
རང་དང་སྐལ་མཉམ་རྣམས་ལ་སྨན་སླད་དང་། རང་རེའི་ཕྱི་རབས་པ་ལ་ཕན་ཕྱིར་བྲིས།
ཞེས་མ་མཁར་བསོད་ནམས་དབང་ཕྱུག་གམ་བརྡ་སྤྲོད་པ་ཀུན་བཤད་བཏགས་མིང་དུ་དབྱངས་ཅན་
དགྱེས་པའི་ལང་ཚོ་དང་བརྡ་སྤྲོད་པ་ཙཱཎྜ་པའི་ཀུན་བཤད་བཏགས་མིང་དུ་གདོང་དྲུག་དགའ་བའི་ཟློས་གར་ཞེས་
པས་རང་ཉིད་རིག་པའི་གནས་ལ་སྦྱངས་པའི་བློ་གྲོས་ཀྱི་རྩལ་ཤིན་ཏུ་དམན་ཡང་ཡོངས་ཀྱི་དགེ་བའི་བཤེས་གཉེན་
ཆེན་པོ་རྗེ་བཙུན་འབྲོག་མི་བྱམས་པ་བློ་གྲོས་རིན་པོ་ཆེ་སོགས་ཀྱི་ཞལ་སྔ་ནས་ཕར་ཚད་དབུ་འདུལ་ལ་སོགས་
བཀའ་ཁྲིད་ཐོབ་ཀྱང་བརྗེད་ངས་ཀྱི་ཀུན་པོས་འཕྲོག་པས་རྣམ་དཔྱོད་ལྡན་པའི་མཁས་པ་མགུ་བ་བསྐྱེད་པའི་
ལེགས་བཤད་ཅིག་ཡེ་ནས་ཡོང་མི་སྲིད་ཀྱང་། རང་ཉིད་རིག་པའི་གནས་ལ་ཅུང་གོམས་པར་བྱ་བའི་ཕྱིར་དང་།
སྒོས་སུ་རང་དང་སྐལ་མཉམ་གྱི་གསར་བུ་དོན་གཉེར་ཅན་རྣམས་ལ་ཕན་པ་རེ་འབྱུང་སྲིད་པའི་སྐུལ་སློང་བཟང་པོ་
བཅངས་ཏེ་མེས་པོ་གོང་མ་རྣམས་ཀྱི་རིན་ཐང་བྲལ་བའི་ཡུལ་སྲོལ་རིག་གནས་ཐད་གུས་པས་ལོ་རེ་ཟུང་འབད་
བརྩོན་ཆེན་པོ་བགྱིས་ནས2014ལོའི་ལོ་མཇུག་བོད་རབ་བྱུང་བཅུ་བདུན་པའི་རྒྱལ་བ་ཤིང་རྟ་ལོའི་བོད་ཟླ་བཅུ་
པའི་ནང་བོད་ཀྱི་གྲོང་ཁྱེར་ལྷ་སར་ཡོངས་སུ་གྲུབ་པ་འདི་ཡང་བཅུ་ཕྲག་རིག་པའི་གནས་རྣམས་ཕྱོགས་དུས་ཐམས་
ཅད་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག སརྦ་མངྒ་ལཾ། །
510



རྩོམ་སྒྲིག་འགན་ཁུར་པ།
责任编辑:
དཔལ་འཛོམས།།
边宗
རྫ་ཡུལ་གྱི་ཡུལ་སྲོལ་རིག་གནས་ཀུན་འདུས་ཤེལ་དཀར་བུམ་པ།
རྩོམ་སྒྲིག་པ་རྒན་པ། །
མ་མཁར་བསོད་ནམས་དབང་ཕྱུག
རྩོམ་སྒྲིག་པ་གཞོན་པ། ཨ་ཞག་པདྨ་རྡོ་རྗེ།
དཔེ་སྐྲུན་མཁན།
མི་རིགས་དཔེ་སྐྲུན་ཁང་།
འགྲེམས་སྤེལ་མཁན།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
གནས་ཡུལ།
པེ་ཅིན་ཧོ་ཕིང་ལི་བྱང་ལམ་ཨང་14པ།
སྦྲག་ཨང་།
100013
ཁ་པར་ཨང་གྲངས།
010 - 64227665
བརྒྱུད་ཚོང་མཁན།
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང༌།
དེབ་ཚད།
787mm x1092mm 1/16
པར་ཤོག
32. 75
པར་གཞིའི་སྒྲིག་ཐེངས། 2015ལོའི་ཟླ་དང་པོར་པར་གཞི་དང་པོ་བསྒྲིགས།
པར་ཐེངས།
2015ལོའི་ཟླ་དང་པོར་པེ་ཅིན་དུ་པར་ཐེངས་དང་པོ་བརྒྱབ།
པར་གངས།
0001 -2000
70.00
རིན་གོང་སྒོར།
ISBN 978 -7 - 105 -13695 -7/K: 2416 ( བོད202)



图书在版编目(CIP)数据
察民俗文化风情录;藏文/ 索朗旺秋编著,
北京:民族出版社,2015.1
ISBN 978-7-105 -13695-7
I. 0察…. 0索…. 藏族 - 民族文化-中国
V.TK281.4
中国版本图书馆 CIP 数据核字(2015)第024833号
出版发行:民族出版社出版发行
地 址:北京市和平里北街14号 邮编:100013
网 址 : http://www.e56.com. CT
刷:三河市华东印刷有限公司印刷
销:各地新华书店经销
版 次: 2015年1月第1版 2015年1月北京第1次印刷
本:787 毫米x1092 毫米 1/16 印张:32.75
数: 0001-2000 册 定 价:70.00 元
ISBN 978-7-105 -13695-7/K.2416 (藏 202)
地网 印经版开 印
该书若有印装质量问题,请与本社发行部联系退换
藏编室电话:58130509 藏文发行科电话:64227665
